Ottende bog
s. 340 s. 341 s. 342 s. 343
1
Historien om krigen med Sverige har Starkad, der selv var en af hovedkræfterne i dette slag,
som den første beskrevet i et dansk digt, der er overleveret fra mund til mund og ikke i skrift.
Jeg agter nu at gengive dette forløb på latin sådan som han efter vort lands skik og brug har
fremlagt det på folkesproget, og skal først og fremmest opregne de fornemste stormænd på
begge sider. Jeg har nemlig ikke lyst til at medtage hele den store mængde, som man ikke
engang har præcist tal på. Først vil jeg gennemgå dem der stod på Haralds side, derefter dem
der tjente i Rings hær.
2
1
211 af 594 sider
Saxo, Saxos Danmarks historie, 2000
De berømteste af de hærførere der havde samlet sig om Harald, var Sven, og Såm, Åm og Ella,
Rade Fynbo, Salgård og Roe, der havde tilnavn efter sit lange skæg. Hertil kommer Skalk
Skåning og Alf Aggesøn, og til dem kan føjes Ølver den Brede og Gnepia den Gamle. Dertil Gård
fra Stangby.
2
Hertil kommer Haralds slægtninge: Blend fra det fjerne Island og Brand med tilnavnet Stump.
Sammen med dem skal nævnes Torve og Tyrving, Teit og Hjalte. Disse mænd kom med skib
til Lejre, deres kroppe var rustet til kamp, de var stærke af sind, og den trænede ånd stod mål
med det velvoksne ydre. De forstod sig på at skyde med pile fra buer og sten fra slynger,
kæmpe mand til mand med fjenden og digte kvad på modersmålet. Så ihærdigt havde de
trænet såvel sjæl som legeme.
3
Fra Lejre kom Hort og Borge, ligesom også Belge og Begad. Til dem kan føjes Bare og Tole.
4
Fra Slesvig kom Hake med den huggede kind og Tymme den Sejlende under ledelse af Hede
og Visna, som naturen havde skænket mandsmod i kvindekroppe. Samme ånd besad Vebjørg,
som fulgtes af de kamptørstige mænd Bo Bramesøn og Brat Jyde. Til dem kan føjes Orm
Englænder, Ubbe Friser, Are den Enøjede, Alf og Gøter. Efter dem opregnes Dal den Digre og
Duk Vender.
5
Visna stod i spidsen for den vendiske styrke - en barsk kvinde med stort kendskab til
krigskunst, hvis bedste krigere var Barre og Gnisle. De andre i den s. 344 styrke dækkede
kroppen bag små skjolde, havde lange sværd og bar skjolde i himlens farve, som de i kampens
stund enten skød om på ryggen eller gav til dem der bar deres oppakning, hvorpå de uden
mindste beskyttelse for brystet og med kroppen åben for alle farer skred til kamp med dragne
sværd. Blandt dem var Tolke og Imme de kendteste. Efter dem regnes Toke fra egnen om Julin
og Odrik med tilnavnet »den unge« blandt de store.
6
Hede havde de raskeste mænd i sit følge, hun mødte med en deling væbnede krigere. Hendes
første mænd var Grimar og Grensle, efter dem nævnes Ger fra Livland blandt de tapreste
konger, ligesom Hame og Hunger, Humble og Bjare. De kæmpede ofte med held i tvekamp og
vandt store sejre vidt omkring. De nævnte piger var ikke kun fornemt klædt, men også klædt
til kamp, og de førte landtropperne i slaget. Og sådan strømmede den danske hær sammen,
deling for deling.
7
Mændene fra nord havde lige evner, men forskellige hensigter: nogle stod bag Harald, andre
212 af 594 sider
Saxo, Saxos Danmarks historie, 2000
bag Ring. Blandt de stormænd der samledes på Haralds side, var Øme og Øsadel, Hun og
Håsten, Hiden den Smækre og Dag med tilnavnet Grenske. Men der var også Harald Olavs søn,
og fra Hadeland kæmpede Hå og Herlev samt Hodbrod med tilnavnet »den gale« på den
danske side. Fra Imesland kom Hunke og Harald, og til dem kan lægges Hake og Bemunes
sønner Sigmund og Særk, der også kom fra norden. Hele denne hird havde kongen hædret
med gavmildt venskab: De havde nydt den største ære og modtaget slagsværd smykket med
guld og klækkelig kampløn.
8
Herudover kom også Gandalf den Gamles sønner, som efter mange års tjeneste hørte til
Haralds nærmeste.
9
Den danske flåde fyldte havet så det lignede en bro mellem Sjælland og Skåne. Ville man over
fra den ene landsdel til den anden, lå skibene så tæt pakket at man kunne gøre det til fods.
Men for nu ikke at ruste til krig bag om ryggen på svenskerne sendte Harald nogle mænd op til
Ring for åbent at erklære krig og proklamere at freden var brudt. De fik samtidig besked på at
fastsætte hvor slaget skulle stå.
3
1
Dette var altså de mænd der kæmpede for Harald. På Rings side kan nævnes Ulf, Agge, Vind,
Egil Skeløje, Gøtar, Hilde, Gute Alfsøn, Styr den Stærke, Sten fra Vänern.
s. 345
2
Hertil kommer Gerd den Glade, Grum fra Värmland.
3
Efter dem opregnes fra egnen ved Götaelven: Sakse Fletter og Sale den Gøtske.
4
Thord den Nikkende, Thrond med Næsen, Grunde, Øde, Grinder, Tue, Kol, Bjarke, Hogne den
Snedige, Rok den Sorte. Disse mænd ville ikke have med den store hob at gøre og dannede
deres egen styrke adskilt fra de andre.
5
213 af 594 sider
Saxo, Saxos Danmarks historie, 2000
Ud over dem nævnes Rane Hildsøn og Liudbude, Sven den Kronragede, Reder Høg og Rolf
Kvindekær, hvortil føjes Ring Atlesøn og Harald fra Toten.
6
Til dem lægges Valsten fra Viken, Thorulf den Tykke, Thengil den Høje, Hun, Sølve, Birvil den
Blege, Borgar og Skum.
7
Fra Telemarken var der kommet de tapreste mænd med meget mod, men meget lidt hovmod:
Thorleif den Ihærdige, Thorkil Gotlænder, Gretter den Uretfærdige, altid opsat på overfald.
Efter dem følger Hadd den Hårde og Roald Tå.
8
Fra Norge opregnes Thrond den Trøndske, Thore fra Møre, Ravn den Hvide, Havar, Bjarne, Blig
Braktud, Bjørn fra Sogn, Finn fra Fjorden, ligesom også Berse der stammede fra Falun, Sigurd
Svinehoved, Saga-Erik, Halsten den Hvide, Rut den Rådvilde, Erling med tilnavnet Snog.
9
Fra Jæren kom Odd Englænder, Alf den Vidtberejste, Enar Skage og Ivar med tilnavnet Thruve.
10
Fra Island kom Mår den Røde, født og opvokset i den by der hedder Midfjordsbygd, Glum den
Gamle, Grane fra Bryndal, Grim fra byen Skær i Skagefjord. Derpå nævnes Berg Skjald, og som
hans følgesvende angives Brage og Ravnkel.
11
De tapreste af svenskerne var: Are, Hake, Kævle-Karl, Krok fra Aker, Gudfast, Gumme fra
Gislemark. De var guden Frøs slægtninge og gudernes trofaste rådgivere. I Rings hær var også
Inge og Ole, Alver og Folke, Elriks sønner, mænd der var raske på hånden og friske i ånden og
nære venner af Ring, og også de regnede deres slægt tilbage til guden Frø. Blandt dem var også
Sigmund fra Sigtuna, markedskæmpen, der kendte alt til aftaler om køb og salg. Hertil skal
føjes Froste kaldet Tranlampe og med ham Alf den Overmodige fra Uppsala, han var rask til
skud og gik altid forrest i slaget.
12
I Oles følge var syv konger, raske på hånden og i ånden, nemlig Holte og Hendil, Holm, Lese og
Hame samt Regnald Russer, Rådbards barnebarn. s. 346 Desuden pløjede Sigvald havet med
elleve skibe. Lese, pannonernes besejrer, satte sejl på sit guldbelagte langskib. Thryrik ankom
på et skib af form som en drage med krumme stævne. Trygge og Tvi-Vivil, sejlede hver for sig
og førte tolv skibe.
214 af 594 sider
Saxo, Saxos Danmarks historie, 2000
13
I hele Rings flåde fandtes to tusind fem hundrede skibe. Den gotlandske flåde lå i den havn
der hedder Garne, og ventede på den svenske. Ring stod selv i spidsen for landtropperne mens
Ole fik ordre til at lede flådestyrkerne. Gøterne fik så besked på at møde svenskerne på et
bestemt tidspunkt et sted mellem Vik og Värend. Overalt så man nu stævne pløje over havet,
og sejlene der hang udspændt fra masterne, spærrede udsynet over havet. Den svenske flåde
havde god vind og nåede frem til kamppladsen i god tid mens danskerne stadig lå og
kæmpede med modvind. Her gjorde Ring sig så klar til at stille sine tropper, både dem der
blev sat i land fra flåden, og dem han selv var kommet med over land, i slagorden, deling for
deling. Efterhånden som de bredte sig ud over landskabet, blev det klart at den ene fløj nåede
helt ind i Värend. Kongen red rundt om hele denne hærskare af mennesker, der endnu ikke
var kommet på plads i geledderne, og satte alle de raskeste og de bedst udrustede i forreste
række under kommando af Ole, Regnald og Vivil. Derpå anbragte han resten af hæren som to
fløje i en slags krum opstilling. Af disse to fløje lod han Inge og Elriks andre sønner samt Trygge
kommandere den højre, mens den venstre skulle tage sine ordrer fra Lese. Flankerne bestod
især af tæt pakkede delinger af kurere og estere. Bagest stod slyngekasterne.
4
1
I mellemtiden havde den danske flåde fået god vind, og efter syv dages uafbrudt sejlads nåede
den frem til Kalmar. Det var et forbløffende syn: overalt var havet fyldt med fulde sejl, og man
kunne ikke se det mindste glimt af himlen for det meget lærred der hang fra ræerne. For
flåden havde fået forstærkning af vendere og livlændere og syv tusind sachsere. De der kom
over land, fik skåninger som førere og vejvisere fordi de var stedkendte.
2
Da nu den danske hær nåede frem til det sted hvor svenskerne stod og ventede på dem, gav
Ring sine folk besked på at vente tålmodigt indtil Harald havde fået sat sin hær i slagorden, og
ikke give signal til angreb før end de kunne se at kongen var kommet på plads på sin vogn i
nærheden af felttegnene, for som han sagde: der var håb om at en hær der kæmpede under en
blind feltherre, let s. 347 gik i opløsning. Her i sin høje alderdom var Harald blevet besat af
grådighed efter andre folks riger så han vist ikke alene havde mistet synet, men også
besindelsen. Han kunne aldrig få nok af andres rigdom på trods af at han, efter alderen at
dømme, stort set burde være tilfreds med en grav at ligge i. Derfor var svenskerne tvunget til at
kæmpe for deres frihed, for deres fædreland og for deres børn, i modsætning til fjenden, der
var gået i felten af ren og skær dumdristighed og frækhed. I øvrigt var der kun ganske få
danskere derovre mens der stod en hel del sachsere og andre kvindagtige folkeslag i rækkerne.
Derfor skulle svenskerne og nordmændene tænke på at nordiske styrker altid havde været
meget stærkere end tyskere og vendere. En hær der snarere var et tilfældigt sammenrend af
mennesker end en stabil militær enhed, behøvede man ikke tage alvorligt. Med den tale fik
han for alvor sine mænds mod til at flamme.
3
Brune, der blev sat til at opstille hæren på Haralds vegne, formerede fronten som en kile,
215 af 594 sider
Saxo, Saxos Danmarks historie, 2000
anbragte Hede på højre fløj, gav Hake kommandoen over den venstre og gjorde Visna til
fanebærer. Højt over de andre stod Harald på sin vogn, og herfra beklagede han sig så højt han
kunne, over Ring der kun gav ham vold og overgreb til tak for hans venlige gestus. Her blev han
mødt med krig fra en mand der kunne takke ham for sin kongemagt. Nej, Ring havde ingen
medfølelse med de gamle, skånede end ikke sin egen onkel og satte sine personlige motiver
over ethvert hensyn til slægtninge eller velgørere. Nu bad han derfor danskerne huske hvordan
de altid havde vundet strålende sejre over fremmede folkeslag, hvordan de altid havde været
vant til at byde over, ikke lyde under, deres naboer, og opfordrede dem til ikke at lade et
overvundet folks frækhed undergrave deres vældige ære og berømmelse, og ikke tillade at det
herredømme de havde sikret ham i hans ungdoms vår, blev røvet fra ham på hans gamle dage.
4
Derefter klang hornene, og slaget tog sin begyndelse med voldsom kraft. Med et var det som
om himmel og jord stødte sammen, som om skov og land gik under, alt stod i et, det gamle
kaos var vendt tilbage som om guddommeligt og menneskeligt gik op i ét hvirvlende
stormvejr, og alt på en gang gik sin undergang i møde. Da det kom til at spydene blev kastet,
lød en ulidelig hvislen af våben der fyldte alt med en utrolig larm. Dampen fra sårene skjulte
på et øjeblik himlen i tåger, og dagslyset blev overskygget af en hagl af spyd og pile. Også
slyngekasterne tog fat med stor effekt. Men da alt kasteskyts var sendt af sted, med håndkraft
s. 348 eller skydevåben, gik man i nærkamp med sværd og med jernbeslåede køller. Da flød
blodet allermest. Sveden løb fra de trætte kroppe, og klangen af sværd hørtes vidt omkring.
5
Starkad, der som den første har beskrevet dette slags forløb på dansk, kæmpede i forreste
række og fortæller at han selv dræbte Haralds stormænd Hun og Ella, Hort og Borge og
huggede en hånd af Visna. Han siger også at en mand ved navn Roe og to andre, Gnepia og
Gård, bukkede under for de sår han gav dem i det slag. Til dem føjer han Skalks far, hvis navn
han ikke nævner. Således beretter han også at han strakte Hake, danskernes tapreste mand, til
jorden, og selv til gengæld fik så slemme sår af Hake at han gik fra slaget med en lunge
hængende fra brystet, halsen hugget halvt igennem og med en hånd der manglede en finger.
Og hans sår stod længe åbent uden at kunne danne ar og uden at kunne heles.
6
Fra samme kilde vides det at pigen Vebjorg i kamp med fjenden fældede kæmpen Sote. Og da
hun truede med at dræbe andre kæmper, gennemborede Thorkil fra Telemarken hende med
en pil fra sin bue. De dygtige skytter fra Gotland kunne nemlig spænde deres buer med en
sådan kraft at pilene gik gennem selv skjolde. Intet andet dræbte så effektivt. Pilespidserne
borede sig tværs gennem brynjer og hjelme så let som i kroppe helt uden rustning.
7
Samtidig fældede Ubbe Friser, der var Haralds raskeste kriger og større end alle andre,
femogtyve udvalgte kæmper ud over elleve som han sårede i slaget. Og de var alle af svensk
eller gøtisk slægt. Derpå gik han til angreb på fjendens forreste linje, kastede sig ind hvor
svenskerne stod tættest, og jog dem til alle sider med spyd og sværd så de flygtede
skrækslagne. Og det var næsten blevet til almindelig flugt da Hadd, Roald og Gretter tog
216 af 594 sider
Saxo, Saxos Danmarks historie, 2000
kampen op med kæmpen og besluttede sig for at risikere deres eget liv for at forhindre hele
hærens ulykke. De turde dog ikke gå i nærkamp med ham og holdt sig til at bruge deres spyd
og pile på lang afstand, og sådan regnede kasteskytset langt borte fra stadig tættere ned over
Ubbe indtil han blev gennemboret, uden at nogen vovede at tage kampen op med ham på
nært hold. Et hundrede og fireogfyrre pile sad der i hans bryst før hans krop var tappet for
kræfter, og han sank i knæ. Da forrettede trønderne og de der bor i Gudbrandsdalen, et
umådeligt blodbad blandt danskerne. For bueskytterne intensiverede kampen af al kraft, og
det voldte vores folk større tab end noget andet.
8
Harald, der jo var var gammel og blind, hørte sine mænds mistrøstige s. 349 mumlen og
forstod at lykken havde tilsmilet fjenden. Som han nu stod der på sin stridsvogn, bad han
Brune, der havde sneget sig til at overtage pladsen som kusk, om at finde ud af hvilket system
Ring havde opstillet sin hær efter. Brune trak en anelse på smilebåndet og svarede at han
kæmpede i en kileformation. Ved de ord blev kongen bange, og han spurgte nu aldeles
forbløffet hvem der mon kunne være ansvarlig for at Ring havde lært at opstille hæren på den
måde - det var jo Odin der havde opfundet den og givet sin viden videre, og han havde ikke
lært nogen anden end Harald selv denne nye kampform.
9
Hertil forholdt Brune sig tavs, og kongen fik nu den tanke at han måske var Odin selv, og at
den guddom som han tidligere havde stået på god fod med, nu havde skabt sig om enten for
at hjælpe ham eller for at skade ham. Han bønfaldt ham indtrængende om at skænke denne
sidste sejr til danskerne, som han jo s. 350 før havde været så god imod, og vise dem den
samme nåde her i sidste ende som fra første færd - så lovede han til gengæld at vie alle de
faldnes sjæle til ham. Men Brune lod sig ikke rokke af hans bønner, og pludselig skubbede han
kongen ud af vognen og kylede ham til jorden. Han rev køllen fra ham i faldet, hamrede den
ned i hovedet på ham og dræbte ham med hans eget våben. Rundt om kongens vogn lå ligene
af de faldne i umådelige mængder, og de uhyggelige dynger nåede op over toppen på hjulene.
Hoben af lig havde samme højde som vognstangen. I Rings hær blev der nemlig dræbt
omkring tolv tusind stormænd, og på Haralds side faldt der næsten tredive tusind stormænd,
og så er mandefaldet blandt de menige ikke medtaget.
5
1
Så snart Ring hørte at Harald var død, gav han signal til sine folk om at lade rækkerne falde
tilbage og standse kampen. Og mens våbnene tav, indgik han derefter en fredsaftale med
fjenderne, som han foreholdt at det ikke var nogen nytte til at kæmpe videre uden hærfører.
Derpå sendte han svenskerne ud for at søge overalt mellem dyngerne af faldne efter Haralds lig
for at kongens døde legeme ikke skulle undvære den begravelse det havde krav på. Og folket
tog ivrigt fat på opgaven med at vende alle ligene af de faldne. Det arbejde tog en halv dag. Da
liget omsider blev fundet, og sammen med det køllen, holdt Ring på at der skulle ofres til
Haralds døde sjæl, så han spændte den hest han selv red på, for kongens vogn, lagde en smuk
gylden sadel på den og viede den til den dødes ære. Derpå udtalte han sine gode ønsker og
tilføjede den bøn at Harald med denne hest måtte nå til dødsriget før de andre faldne så han
217 af 594 sider
Saxo, Saxos Danmarks historie, 2000
kunne bede dødsguden, der hersker i underverdenen, om en behagelig bolig til sine
kammerater såvel som til sine fjender. Derpå byggede han et ligbål og befalede danskerne at
lægge deres konges gyldne skib på det som brænde. Øverst blev liget anbragt, og mens ilden
fortærede det, gik han rundt til de sørgende stormænd og bad dem alle indtrængende om
gavmildt at kaste våben og guld og hvad de ellers havde af rigdomme, på bålet som en hyldest
til denne store konge, der i den grad fortjente alles respekt. Asken af det brændte lig lagde han
i en urne, som han fik bragt til Lejre og dér begravet på kongelig vis sammen med hesten og
hans våben. Den omsorg han således viste for sin onkels begravelse, gjorde ham vellidt blandt
danskerne og forvandlede fjendernes had til venskab.
s. 351
2
Bagefter bad danskerne ham indtrængende om at indsætte Hede som hersker over det der var
tilbage af deres rige. Men for ikke at risikere at hans fjender pludselig skulle rotte sig sammen
imod ham igen, udskilte han Skåne fra det samlede Danmark så det fik sin egen statholder,
nemlig Ole, mens det kun var Sjælland og de øvrige landsdele han satte under Hedes styre.
Sådan kom det danske rige ved skæbnens omskiftelser under svensk herredømme. Og her
ender Bråvallaslaget.
6
1
Men sjællænderne, der jo havde haft Harald som hersker, havde stadig deres gamle storhed i
tankerne og følte det ydmygende at skulle adlyde en kvinde, så de henvendte sig til Ole og bad
ham om at hindre at mænd der var vant til at kæmpe for en vidt berømt konge, skulle trælle
for en kvinde. Samtidig lovede de at gå over til hans side hvis han greb til våben for at frelse
dem fra vanære. Og Ole gav dem uden tøven den hjælp de bad om - han lod sig friste, både af
mindet om sin mægtige bedstefar og af krigernes tilbud om lydighed. Altså sendte han nu
bud efter Hede og tvang hende uden våbenmagt, ene og alene med trusler, til at afstå alle dele
af sit rige til ham bortset fra Jylland - og Jylland skulle hun betale ham skat af, for han ville ikke
lade en kvinde regere et rige på egen hånd. Han fik også en søn, som han gav navnet Ømund.
2
Men Ole havde en tilbøjelighed til brutalitet og viste sig som så hensynsløs en hersker at alle
de der tidligere havde følt det ydmygende at blive regeret af en dronning, nu fortrød at de
havde vraget hende. Hele tolv fyrster begyndte at forberede et attentat mod hans liv - hvad
enten det så var påvirket af landets ulykkelige situation, eller de i forvejen havde et horn i
siden på ham af en anden grund. Blandt dem var Lenne, Atle, Thot og Vithne. Den sidste var
ganske vist sat til at herske over venderne, men hørte alligevel til danskerne af fødsel.
3
Men de følte sig ikke rigtig sikre på at de selv havde kræfterne og evnerne til det forehavende,
og hyrede derfor Starkad til at deltage for penge. Han lod sig overtale til at udføre mordet og
besluttede at gøre forsøget og påtage sig det blodige hverv mens kongen var i bad. Han trådte
218 af 594 sider
Saxo, Saxos Danmarks historie, 2000
ind mens kongen vaskede sig, men blev straks slået af hans gennemborende blik og de
bestandig spillende øjnes flaksende lyn: hans lemmer blev lammet af hemmelig frygt, og han
standsede, trak sig tilbage og lod både hånden og sit forehavende falde. Den mand der havde
s. 352 slået så mange hærføreres og så mange kæmpers våben til jorden, han kunne ikke stå for
et blik fra en enkelt våbenløs mand. Ole var ganske klar over hvilken virkning hans øjne havde,
så han dækkede sit ansigt til og bad Starkad træde nærmere og komme frem med hvad han
ville. På grund af deres gamle bekendtskab og lange prøvede venskab lå enhver mistanke om
forræderi ham uendelig fjernt. Men Starkad sprang frem med draget sværd, stak det igennem
ham og gav ham et dødeligt hug i halsen mens han kæmpede for at komme på benene. Et
hundrede og tyve mark guld var lønnen.
4
Senere blev han grebet af skam og samvittighedsnag og græmmede sig så grusomt over sin
ugerning at han ikke kunne holde tårerne tilbage når snakken kom ind på den. Så voldsomt
skammede han sig over sin forfærdelige handling da han kom til besindelse igen. Han dræbte
også flere af dem der havde opfordret ham til drabet, til straf for den forbrydelse han selv
havde begået - og sådan hævnede han selv den handling han havde lagt hånd til.
7
1
Nu valgte danskerne Ømund, Oles søn, til konge, for de mente at hans fars rang betød mere
end hans handlinger. Da han blev voksen, stod han ikke på noget punkt tilbage for sin far. Han
gjorde nemlig hvad han kunne for at leve op til eller ligefrem overgå Oles bedrifter. Der var på
den tid en mand ved navn Ring som herskede over et temmelig stort folk i Norge, og hans
datter Æsa havde et glimrende rygte der gjorde hende til et naturligt valg da Ømund så sig om
efter en kone. Men hans forhåbninger om at kunne få hende blev noget mindre af at Ring kun
havde et i hovedet: han ville udelukkende have en svigersøn der havde bevist sin tapperhed,
og lagde lige så stor vægt på krigeriske bedrifter som andre lægger på rigdom. Så for at skaffe
sig den form for berømmelse og vinde sig et stort navn for sin tapperhed, besluttede Ømund
at gennemtvinge sin vilje med magt, og han begav sig til Norge med en flåde for at erobre
Rings rige under henvisning til at han havde arvekrav på det.
2
Odd, småkongen på Jæren, tog venligt imod ham. Han forsikrede at der ikke var den ringeste
tvivl om at Ring havde tilegnet sig Ømunds fædrene arv, og beklagede sig samtidig over at han
selv gang på gang var blevet urimeligt behandlet af ham. Mens Ring var på sørøvertogt i Irland,
overfaldt Ømund så hans rige, der lå tilbage uden forsvarsstyrker, lod folkets ejendom være i
fred, men gav s. 353 Rings private besiddelser fri til plyndring og dræbte hans familie. Odd
havde sluttet sig til ham med sine styrker. Under alle de mange og meget forskellige bedrifter
Ømund havde udført, havde han dog aldrig kunnet finde på at øve vold mod en styrke der var
mindre end hans egen, for han holdt sig for øje at han som søn af en umådeligt tapper kriger
havde en pligt til føre sine krige med mod, ikke med mandtal.
3
219 af 594 sider
Saxo, Saxos Danmarks historie, 2000
I mellemtiden kom Ring så hjem fra sit sørøvertogt. Så snart Ømund hørte at han var tilbage,
gav han sig til at indrette et kæmpestort skib hvorfra han kunne skyde ned på fjenderne
oppefra, ligesom fra en fæstning. Til at sejle det hentede han Ømod og Tole, Atle Skånings
sønner. Den ene skulle være styrmand, den anden skulle have kommandoen i stævnen. Men
Ring savnede heller ikke hverken kløgt eller snedighed da han skulle tage imod dem: Han lod
dem kun se en ganske lille del af sin styrke, og sendte så fjenden et angreb i ryggen. Da Odd
gjorde Ømund opmærksom på hans kneb, sendte han nogle folk ud for at gøre det af med
dem der lå i baghold, mens Atle Skåning fik besked på at tage imod Ring. Og den ordre udførte
han meget beredvilligt, men mindre heldigt, for han led nederlag, fik mange af sine mænd
mejet ned og flygtede hjem til Skåne som en slagen mand.
4
Men Ømund fik sine styrker suppleret af Odd og lagde så sin flåde i formation til et søslag. På
det tidspunkt havde Atle i en drøm set et tydeligt varsel om kampen oppe i Norge. Det havde
fået ham til at stikke til søs igen så hurtigt han kunne, for at gøre sin flugt god igen - og nu
dukkede han til Ømunds store glæde op og stillede sig ved hans side netop som han skulle til
at indlede slaget. Med hans støtte i ryggen gik Ømund i kamp og sloges lige så heldigt som
sejrssikkert. For nu hvor han selv førte slaget, vandt han den sejr tilbage som hans mænd
havde mistet for ham. Ring, der var dødeligt såret, betragtede ham med brustne øjne, vinkede
ham hen til sig så godt han nu kunne - for stemmen svigtede ham - og bad ham blive hans
svigersøn. Han gik gladelig døden i møde, sagde han, hvis han vidste at han efterlod sin datter
til en mand af hans karat. Og inden han kunne få sit svar, var han død. Ømund græd over hans
bortgang og gav nu Ømod, som havde været ham en trofast støtte i krigen, Rings anden datter
til kone mens han selv giftede sig med den første.
5
På den samme tid var der sket det at pigen Rusla, der med sine mange s. 354 krigeriske
bedrifter viste langt større mod end kvinder plejer, oppe i Norge gang på gang havde været
oppe at slås med sin bror Thrond om magten i landet. Hun ville ikke finde sig i Ømund som
konge over nordmænd, og derfor havde hun erklæret alle dem der havde underlagt sig
danskerne, krig. Da Ømund fik den besked, sendte han de raskeste af sine mænd ud for at
sætte en stopper for urolighederne. Rusla overvandt dem, men sejren steg hende til hovedet,
og nu lod hun sig rive med af ganske overdrevne forhåbninger og satte sig for at tage magten i
selve Danmark. Hun begyndte med at overfalde Halland, men her blev hun mødt af Ømod og
Tole, som kongen havde sendt derover. Hun blev besejret og måtte flygte tilbage til sin flåde.
Kun tredive af skibene kom til søs og slap væk, resten blev opsnappet af fjenden. Næppe var
hun sluppet fra danskerne før Thrond overfaldt hende, men han måtte bøje sig for søsteren og
mistede hele sin hær så han ikke havde én mand med sig da han flygtede op over Dovrefjeldet.
Og sådan gik det til at hun der kort før var blevet slået af danskerne, snart efter overvandt sin
bror og vendte flugt til sejr.
6
Da Ømund hørte det, vendte han tilbage til Norge med en vældig flåde, og her sendte han
først Ømod og Tole ad en hemmelig genvej til Telemarken hvor de rejste befolkningen til oprør
mod Ruslas styre. Det resulterede i at det menige folk smed Rusla ud af landet, og da
danskerne ankom til de øer hun var søgt ud på for at redde livet, stak hun halen mellem
benene uden kamp. Kongen forfulgte hende skarpt, stoppede hendes flåde i åben sø og
220 af 594 sider
Saxo, Saxos Danmarks historie, 2000
ødelagde den under almindelige myrderier, hvorefter de kunne vende hjem med en ublodig
sejr og et prægtigt bytte - og et fuldkomment nederlag for fjenden. Men Rusla var sluppet væk
med ganske få skibe og pløjede gennem bølgerne med hurtige åreslag. Og på vejen væk fra
danskerne, stødte hun ind i sin bror og blev hugget ned. Uforudsete farer har ofte større magt
til at forvolde skade, og de ulykker vi mindst frygter, rammer hyppigt tungere end dem der
umiddelbart truer. Kongen gjorde Thrond til jarl som tak fordi han havde dræbt søsteren,
tvang de andre til at betale skat og vendte så hjem til sit eget land.
7
På den tid var Ruslas raskeste krigere, Thore og Bjørn, på sørøvertogt i Irland. Men da de hørte
om drabet på deres frue, som de engang havde aflagt ed på at de ville hævne, skyndte de sig
tilbage for at opsøge Ømund og udfordre ham til tvekamp. I gamle dage anså man det for
vanærende for en konge at afslå den s. 355 slags udfordringer. I oldtiden målte man en herskers
storhed på hans fægtekunst snarere end på hans formue. Ømod og Tole trådte så til og tilbød
at kæmpe med kongens udfordrere. Ømund roste dem begge to i høje toner, men undslog sig
i første omgang for at tage imod deres hjælp for ikke at have den skam siddende på sig. Til
sidst gav han dog efter for deres stadige bønner og indvilligede i at andre prøvede lykken på
hans vegne. I den holmgang fortælles det at Bjørn faldt mens Thore blev hårdt såret og måtte
opgive kampen. Men så snart han var kommet sig over sine sår, optog kongen ham blandt sine
mænd og udnævnte ham til jarl i Norge. Senere sendte kongen en delegation ned for at
opkræve den sædvanlige skat hos venderne, men da venderne ikke alene slog hans
udsendinge ihjel, men også tirrede ham ved at overfalde Jylland, besejrede han i ét slag hele
syv konger, og med den sejr fastslog han sin ret til at opkræve den sædvanlige skat.
8
1
Imidlertid var Starkad nu højt oppe i årene og aldeles udslidt, og man mente at han havde
gjort sit som hirdmand og kæmpe, så for at alderdommen ikke skulle tage al hans gamle hæder
og berømmelse fra ham, besluttede han at det bedste ville være hvis han kunne finde døden
af egen drift og frivilligt fremskynde enden. Han der havde udkæmpet så mange blændende
kampe, fandt det uværdigt at dø en ublodig død, så for at udbygge den berømmelse hans
hidtige liv havde bragt ham, med et glorværdigt endeligt, foretrak han at blive dræbt af en
fornem mand frem for at vente på at naturens spyd omsider skulle ramme ham. Så vanærende
var det i gamle dage for krigere at bukke under for sygdom. Nu hvor hans krop var svagelig og
hans øjne svigtede ham, var han led og ked af at leve, og for at kunne købe sig en drabsmand
bar han om halsen det guld han havde tjent ved sit mord på Ole. Han mente at han bedst
kunne sone sit overgreb imod en konges værdighed ved at gøre dusøren for drabet på Ole til
løn for drabet på sig selv og betale for udslettelsen af sit eget liv med det guld han havde
modtaget for mordet på en anden. Det fandt han var den smukkeste brug af en hæslig
betaling.
2
Han spændte så to sværd om livet og gik med to stokke som støtte for sine kraftesløse skridt.
En bonde der så ham sådan, og syntes to sværd måtte være mere end en gammel mand havde
brug for, spurgte for sjov om han måtte få det ene. Starkad lod ham tro han kunne få det, og
221 af 594 sider
Saxo, Saxos Danmarks historie, 2000
bad ham komme nærmere, hvorefter s. 356 han trak det ene sværd og huggede ham midt over.
Det så en mand ved navn Hader, hvis far Lenne Starkad engang havde dræbt i et anfald af
samvittighedsnag over sit mord på Ole. Han var på jagt med sine hunde, men nu lod han jagt
være jagt og gav to af sine mænd besked på at spore deres heste og ride lige imod den gamle
for at jage ham en skræk i livet. Men da de havde gjort det og ville stikke af igen, blev de
standset af Starkads stokke og straffet med døden. Ved det syn blev Hader aldeles
rædsesslagen, han sprængte derhen på sin hest og spurgte den gamle - som han genkendte,
uden at Starkad dog så hvem han var - om han ville bytte sit sværd mod en vogn. Starkad
svarede at i gamle dage havde han altid hævnet sig på folk der gjorde nar af ham, og ingen fræk
lømmel havde nogen sinde ustraffet hånet ham. Men nu var han så dårligt seende at han ikke
engang kunne se på ansigtstrækkene hvem han var. Derfor tilføjede han det følgende digt som
udtryk for sin vældige harme:
3
Som en flod der fører sit vand ustandselig fremad,
sådan er menneskets liv, dets år løber hastigt til ende,
det kommer aldrig igen, stejlt styrter vor vej imod døden,
mod vor alderdoms år, der til sidst gør en ende på alting.
Alderen svækker vort syn, den nedbryder benenes styrke,
frata'r en mand hans tunge, hans sind, fordunkler så sagte
hele hans blændende ry, la'r hver prægtig bedrift gå i glemme,
sætter sig tungt på hvert skrøbeligt lem, gør den stønnende stemme
lydløs og svag, og sløver det sind der før var så opvakt.
Når så hosten ta'r fat, når huden er plaget af kløe,
tænderne fulde af orm, når maven snart intet kan tåle,
øder den ungdommens ynde og glans, da gustner den skindets
friske kulør og breder et net af rynker i huden,
udsletter alt vi har lært, la'r mindet om fortidens helte
smuldre og dø, vore forfædres ry fortæres af ilden.
Rigdomme vejrer den bort, alt mod og den løn det har høstet,
røver den grådigt, i alt bringer alderen rod og forvirring.
4
Selv har jeg lært hvilken plage den er, den tyngende alder:
se kan jeg dårligt, min røst er ru, det skurrer i brystet.
s. 357 Alt hvad der før var godt, har på en gang vendt sig til modgang.
Kroppen er knap så rørig, jeg går nu støttet til stokke,
stavrer mig frem med krykker til hjælp for det vaklende bentøj.
Uden mit syn må jeg famle mig frem med en stav i hver næve
bruge min stok til at finde min vej ad snoede stier,
sætte min lid til en kæp nu øjnenes lys har forladt mig.
Mig ta'r ingen sig af, nej, selv i krigernes skare
opmuntrer ingen en gammel soldat, medmindre da Hader
viser sig her og bringer lidt hjælp til sin nødstedte fælle.
5
Har han én gang skænket en mand sit trofaste venskab,
222 af 594 sider
Saxo, Saxos Danmarks historie, 2000
står han urokkeligt fast ved sit ord, da vover han siden
aldrig at bryde det bånd der fra da af knytter dem sammen.
Ofte belønner han dem der har glimret som helte i krigen,
heltemod ærer og agter han højt, han øser sin hæder
over de tapre, og skænker sin løn til navnkundige venner.
Rigdomme strør han i grams, han søger at vinde et prægtigt
ry med rundhåndethed - fordunkle de mægtigste herrer.
Også i krig er han stor, hans mod står mål med hans troskab.
Hurtig i strid, men træg i retræte og rask til at gribe
sværdet og slås, kender ikke til flugt for fjendernes stormløb.
6
Mig gav skæbnen fra vuggen den lod - når jeg tænker tilbage -
stedse at færdes i krig for omsider at falde i felten,
altid ved våben at leve et liv i tummel og blodbad.
Aldrig i ro har jeg kæmpet og stridt og afskyet fredstid,
under din fane, du krigenes gud, med fare for livet
er jeg ældet - at slås uden frygt er den værdigste fremfærd,
hvile og ro den blodigste skam, at dræbe for fode,
udgyde strømme af blod, stod altid for mig som det største.
Tit har jeg set når konger i krig stødte kampberedt sammen,
hjelme og skjolde blev knust, tit så jeg slagmarken rødme
badet i blod mens ringbrynjer brast hvor spydene ramte,
jernklædte bringer gav efter for slag fra susende slagsværd,
vildmarkens dyr kunne frådse i lig der lå hen uden ligfærd.
s. 358 Her står en kriger måske i begreb med at øve en stordåd,
kraftfuld med våben i hånd, men midt i myldret af fjender
kløver en anden hans hjelm med et velrettet hug mod hans hoved,
splintrer hans hue af stål og begraver sit sværd i hans isse.
Ofte vil sådan et sværd, der svinges med kraft af en kriger,
flække det skærmende stål for at kile sig fast i et hoved.
7
Hader svarede med dette digt:
Hvorfra kommer dog du der så hjemmevant evner at skrive
folkesprogskvad, du der stavrer dig frem ved en vaklende krykke?
Hvor skal du hen, du digter der dyrker det danske sprogs muse?
Hele din vældige kraft er nu væk, din værdighed borte,
ansigtet savner sin glød, dit sind har mistet sin glæde,
stemmen har svigtet dig, ru og hæs er hver lyd fra din strube,
kroppen har ikke sin gamle statur, forfald og forvrængning
hærger den nu og berøver hvert lem såvel skønhed som styrke.
Som en båd under bølgernes pres efterhånden slår revner,
sådan gror alderen frem mens år efter år går til ende
frem mod en smertelig død hvor oldingen, tappet for kræfter,
segner og evigt har tabt det liv han førhen har levet.
Hvem har forbudt dig, navnkundige knark, at te dig som unge:
223 af 594 sider
Saxo, Saxos Danmarks historie, 2000
lege og spille med bold, eller sidde og gnaske på nødder?
Det var nok bedre for dig, vil jeg tro, at lade dig fragte:
sælg dit sværd for en vogn, eller skaf dig en skikkelig krikke,
køb for den pris en kærre du nemt kan trille omkring i!
Gamle affældige mænd hvis ben kun dårligt kan bære,
klarer sig bedre med trækdyr til hjælp, et rullende vognhjul
gavner så glimrende den hvis fod ikke læng're kan støtte.
Men hvis du nægter at sælge det sværd som du ikke kan bruge,
så bli'r det taget med magt for selv at berøve dig livet.
s. 359
8
Hertil svarede Starkad:
Slyngel! dumdristige ord la'r du løbe så let fra din læbe,
ord med en skurrende klang for en god mand - kræver du gaver,
løn for at lede min fod? Det burde du gøre for intet!
Nej, jeg vandrer til fods: mit sværd vil jeg ikke gi' fra mig
for den tort at købe mig hjælp - naturen har skænket
hver mand ret til at gå hvor han vil på de ben han nu har sig!
Du burde frivilligt vise mig vej på rejsen, men gør du?
Nej, du håner mig blot med så ubehøvlede gloser!
Hvorfor skal hver en bedrift jeg har gjort, skønt værdig at mindes,
trækkes i søle og snavs? Hvorfor gør du dyder til laster?
Hvorfor forfølge en aldrende helt med hånsord og latter,
spotte mit evige ry, mine sejre og store bedrifter,
trampe på al min ros, rakke ned på min kraft og mit mandsmod?
Hvad gi'r dig ret til at kræve et sværd du ikke kan svinge?
Det skal ingen kujon ta' ved lænd, ingen vogterdreng løfte
- sådan en bonde der kun er vant til at blæse i fløjte,
sysle med køer og får og vogte sit kvæg mens det græsser.
Du hører til blandt trælle omkring den fedtede gryde,
hvor du dypper en stump af dit brød i den boblende suppe,
bløder en brødskorpe op i tykt og glinsende fedtstof,
ser dit snit til at sutte lidt sovs af din grådige finger.
Det du kan, er at lægge dig ned på din kappe i asken,
falde i søvn ved højlys dag og snorke ved arnen
og med flid ta' fat på din dont i det osende køkken
- ikke at slynge dit spyd i strid så helteblod flyder.
Dagslyset skyr du som pest, men elsker de snuskede hjørner,
kun en ynkelig træl for din vom, og ikke spor bedre
end en hund der snasker i mel og skræller på jorden.
9
Nej, min ven, at ta' mit sværd det prøved' du ikke
dengang jeg tre gange voved' mit liv til forsvar for Oles
s. 360 søn, for i det slag, dengang jeg stod i den sejrende styrke,
knuste min hånd hvert sværd og jog al modstand af vejen.
224 af 594 sider
Saxo, Saxos Danmarks historie, 2000
Så stor vægt lå der bag dens slag! Og hvad så i Kurland
dengang jeg som den første fandt på at løbe på stranden,
fuld som den var af stikkende søm, med træsko på foden?
Før end vi satte en fod på det land tæt strøet med jernsøm,
sikrede jeg med plader af træ vores fødder mod flænger.
Derpå mødte jeg Hame i strid, en mageløs kæmpe,
men jeg hugged' ham ned og fór så med Vin, søn af Flebak,
frem mod kurerne, slog både dem og de estiske stammer
samt Semgalliens folk, hvorpå jeg kasted' mig over
Telemarkslandet - og det slap jeg fra med blodbesmurt hoved,
rystet af hamrenes slag og ramt af smedenes våben.
Her fik jeg første gang set hvilken kraft der bor i en smedjes
værktøj og grej, og hvor stort et mod man kan finde hos bønder.
Også tyskernes folk fik lov at føle min hævntørst
da jeg blandt bægre og krus lod svertingsønnerne lide
døden til straf for det skamløse mord på min herre, kong Frode.
Mindre var ikke min dåd da jeg så for en højtelsket pige
nedlagde syv, syv brødre i flok, i en eneste holmgang,
som det ses endnu: hvor tarmene hang hen ad jorden
bag mig, er marken så tør og gold at intet kan vokse.
Snart efter rustede Kær sig til kamp, men vi slog ham på havet
skønt hans flåde var stærk og spækket med udsøgte krigsfolk.
Derefter slog jeg så Vasse ihjel, og den skamløse guldsmed
skar jeg ballerne af til straf, og jeg fælded' med sværdet
Visin, der højt fra sit sneklædte bjerg kunne sløve en klinge.
Fire mand dræbte jeg så, Lers sønner, og overvandt også
bjarmernes kæmper, og tog det irske folks hersker til fange,
hvorpå jeg plyndrede Dublin for alt. Til evige tider
vil min tapperhed hævde sin glans blandt Bråvallas bedrifter.
Kort sagt: ingen har tal på de storværker jeg har begået,
nej, at opregne alt til bunds hvad min næve har udført,
s. 361 evner jeg ikke, det hele er mer' end jeg magter at nævne,
indsatsen overgår ord, intet rygte kan rumme mit livsværk.
10
Sådan talte Starkad. Men da det i samtalens løb gik op for ham at det var Lennes søn Hader
han stod over for, og altså en ung mand af fornem slægt, strakte han halsen frem til hug og
opmuntrede ham til uden frygt at hævne sig på sin fars morder. Hvis han gjorde det, lovede
han at han skulle få det guld han selv havde fået af Lenne. Og for yderligere at hidse ham op
imod sig fremsagde han efter sigende disse opildnende ord:
11
Endnu et ord: jeg dræbte din far, jeg myrdede Lenne.
Gør du det samme mod mig, jeg er gammel og længes mod døden,
slå mig ihjel nu, hug med dit hævnende stål mod min strube.
Det er mit inderste håb at ku' få det stød fra en stormand,
og min gru at sku' be' en usselryg slutte mit livsløb.
Det er kun ret og rimeligt selv at gå skæbnen i møde.
225 af 594 sider
Saxo, Saxos Danmarks historie, 2000
Hvad man ikke kan undgå, kan man vel gerne ta' tidligt.
Nysatte træer bør plejes med flid, men gamle bør fældes.
Dén gi'r naturen en hånd der slår ned hvad der nærmer sig døden,
og la'r falde hvad ikke kan stå. For døden er bedst da
når man ønsker den, træt af sit liv, og længes mod graven
- ikke vil trække sin ynk i langdrag med alderens kvaler.
12
Med de ord greb han sin pung og trak pengene frem. Og Hader, der var lige så forhippet på at
få fat i pengene som på at få hævn for sin far, lovede at opfylde hans ønske og ikke betakke sig
for betalingen. Starkad rakte ham så ivrigt sit sværd, bøjede nakken for ham og bad ham
gennemføre drabet uden frygt og svinge sit sværd uden blødsødenhed. Og han tilføjede at
hvis Hader efter drabet kunne springe ind mellem hans hoved og krop inden liget ramte
jorden, ville han blive usårlig over for våben. Men om han sagde det for at vejlede sin morder
eller for at straffe ham, er ikke til at sige. Der kunne jo nemt ske det at han i springet blev knust
under Starkads enorme krop. Hader huggede så rask til med sværdet og skilte den gamles
hoved fra kroppen. Det siges at det afhuggede hoved, da s. 362 det ramte jorden, bed en stump
af græstørven op så det grufulde gab selv i dødens øjeblik røbede hans uregerlige sind. Men
drabsmanden var bange for at der skulle stikke lusk under Starkads løfter, og afstod klogeligt
fra at springe. Havde han været letsindig nok til at gøre det, var han måske blevet ramt af det
faldende lig, og så havde han betalt med sit eget liv for sit drab på den gamle. Men for nu ikke
at lade denne store kæmpe ligge ubegravet hen, fik han hans lig stedt til hvile på den slette der
kaldes Roljung.
9
1
Ømund døde, efter hvad jeg har hørt, i fuldkommen fred og ro og efterlod sig to sønner og lige
så mange døtre. Den ældste af dem, Sigvard, arvede riget eftersom hans bror Budle stadig var
barn. På samme tid blev den svenske konge, der hed Gøtar, optændt af en umådelig kærlighed
til den ene af Ømunds døtre, som han havde hørt skulle være en enestående skønhed, og han
gav en mand ved navn Ebbe Sibbesøn til opgave at rejse ned og anmode om pigens hånd.
Ebbe udførte sit hverv så kløgtigt at han kunne vende tilbage med den glædelige besked at
pigen havde sagt ja. Nu manglede så bare selve brylluppet, og da Gøtar var utryg ved at fejre
det i udlandet, sendte han igen Ebbe, som han én gang havde brugt som udsending, ned for
at anmode om at bruden blev sendt op til ham.
2
Han tog et ganske lille følge med sig, og på vejen ned gennem Halland gjorde han ophold for at
overnatte i en landsby hvor der boede to brødre, hver på sin side af en å. De to havde for vane
at myrde de folk de gav husly, og var snedige til at udnytte deres gæstfrihed som skalkeskjul for
rovmord. De havde nemlig spændt en lang bjælke af størrelse som en stang fra en presse og
forsynet med en skarp kniv op under loftet i nogle skjulte reb, og når det var blevet nat, plejede
de at løse båndene og lade den falde ned så den huggede halsen over på dem der lå
nedenunder. Med det hejseapparat havde de allerede kappet hovedet af adskillige folk. Og
efter et overdådigt aftensmåltid redte tjenestefolkene nu op til Ebbe og hans mænd henne ved
226 af 594 sider
Saxo, Saxos Danmarks historie, 2000
ildstedet sådan at de lå med hovedet ind mod ilden og ville få halsen skåret over når den
lumske bjælke faldt ned.
3
Da de var gået, fik Ebbe øje på indretningen der hang dér over deres hoveder, og han gav nu
sine kammerater besked på at lade som om de sov, men flytte sig et andet sted hen, for som
han sagde: det ville være vældig godt for deres helbred at skifte plads. Men der var nogle
blandt dem der ikke hørte til Ebbes s. 363 hird, og de blæste på det råd som de øvrige fulgte, og
flyttede sig ikke ud af stedet, men lagde sig til at sove der hvor de nu hver især havde fundet
en plads. Midt om natten udløste skurkenes håndlangere så det tunge instrument. De løsnede
de bånd det hang i, og med en voldsom kraft bragede det i gulvet og dræbte dem der lå under
det. Men da nu de mænd der havde udført ugerningen, bragte lys ind for at kontrollere
resultatet, gik det op for dem at Ebbe, som var den de først og fremmest havde været ude
efter, selv havde været snu nok til at undgå faren. Han sprang straks på dem og lod dem betale
med livet. Men Ebbe mistede også sine egne folk i den blodige kamp. Han fandt en båd, slap
over den isfyldte å og bragte Gøtar besked, ikke om en veludført mission, men om et blodigt
nederlag.
4
Gøtar mente at det måtte være Sigvard der stod bag den historie, og gjorde sig klar til at
hævne overgrebet med krig. Sigvard blev slået i et slag i Halland, hans søster blev taget til
fange af fjenden, og han selv trak sig tilbage til Jylland. Her besejrede han vendernes folk, der
havde vovet sig i krig uden anfører - og med den sejr høstede han lige så stor hæder som han
ved sin flugt havde pådraget sig vanære. Men de samme folk som han havde nedkæmpet
mens de ingen leder havde, måtte han kort efter selv bøje sig for i et slag på Fyn da de havde
fundet sig en høvding. Og selv om han gang på gang tog kampen op med dem i Jylland, havde
han aldrig heldet med sig. Resultatet blev at han mistede både Skåne og Jylland og kun sad
tilbage med de midterste dele af landet - ligesom afgnavede rester af en krop uden hoved.
Hans søn Jarmerik blev sammen med sine to søstre, der var ganske små, bortført af fjenden.
Den ene af pigerne blev solgt til nordmændene, den anden til tyskerne - for den gang var det
almindeligt at handle med brude.
5
Sådan gik det til at det danske rige, der var blevet udvidet med så stor tapperhed, ophøjet af så
mange strålende bedrifter i fortiden, øget gennem så mange sejre, ved en eneste mands
uduelighed sank fra blændende medgang og blomstrende forhold til en sådan skam og
skændsel at det nu selv måtte betale skatter hvor det før havde opkrævet dem. Men Sigvard,
der gang på gang havde set sejren glippe og gjort sig skyldig i beskæmmende flugt, kunne ikke
holde ud efter sine forfædres glorværdige indsats at skulle føre rigets vaklende ror under disse
ydmygende forhold - så for ikke at trække livet ud lige til han havde sat al ære og værdighed
over styr, skyndte han sig at opsøge et ærefuldt endeligt i kamp. Alene s. 364 tanken om hans
ulykke fyldte ham med lede ved livet og længsel efter at gøre en ende på sine ærgrelser.
Trangen til at vaske denne skamplet bort fik ham til at væmmes ved tilværelsen. Derfor
samlede han sine tropper til slag og erklærede åbent krig mod en vis Sime, der var Gøtars
statholder i Skåne. Og han gennemførte sit forehavende med mod og beslutsomhed, dræbte
Sime og endte selv sit liv mellem dynger af dræbte fjender - men befri sit land for de tyngende
skatter, det kunne han ikke.
227 af 594 sider
Saxo, Saxos Danmarks historie, 2000
10
1
Imens sad Jarmerik fanget i et fængsel hos vendernes konge Ismar sammen med sin
jævnaldrende plejebror Gunne. Men omsider blev han da sluppet fri og sendt ud for at gøre
bondearbejde og dyrke jorden. Det arbejde gjorde han så godt at han blev forfremmet til at
bestyre kongens slavehold. Også det varetog han samvittighedsfuldt, så samvittighedsfuldt at
han blev optaget i kongens følge. Og da han her førte sig frem som en virkelig hofmand og
optrådte høvisk og elegant, bragte han sig på kort tid frem i inderkredsen omkring kongen og
opnåede en position som hans nærmeste rådgiver. Og derved var han, kan man sige, steget
trin for trin ad rangstigen fra samfundets bund til ærens højeste tinde. Og for ikke at spilde sin
ungdom som en ugidelig slapsvans vænnede han sig til at dyrke krigeriske beskæftigelser, hvor
han med stor energi udviklede sine naturlige evner. Jarmerik var en person som alle holdt af -
kun dronningen havde sine mistanker om den unge mands karakter.
2
Nu forlød det pludselig at kongens bror var død. Ismar ville give ham en prægtig begravelse, og
for at gøre højtideligheden så storslået som muligt arrangerede han et begravelsesgilde med
kongelig pragt. Men Jarmerik, der ellers havde ansvaret for husholdningen sammen med
dronningen, begyndte at se sig om efter en chance for flugt, hvilket det tegnede til at kongens
fravær ville give gode muligheder for. Det stod nemlig klart for ham at selv om han var omgivet
af pragt og rigdom, ville han alligevel altid være kongens usle træl og på det nærmeste kun eje
sit liv som en almisse afhængig af en anden mands velvilje. Og ganske vist havde han en
fornem position hos kongen, men han mente alligevel at frihed talte mere end pragt og luksus,
og han længtes så brændende efter at se sit fædreland og lære sin familie at kende. Men han
vidste at dronningen havde sat dygtige mænd på vagt for at sikre at ingen af fangerne kunne
slippe væk, og derfor forsøgte s. 365 han at opnå med list hvad han ikke kunne sætte igennem
med magt: Han lukkede en levende hund inde i en flettet vidjekurv af form som et menneske
af den slags som bønderne brugte til at skræmme fugle væk fra kornet. Og han tog tøjet af og
klædte figuren ud i det for rigtig at få den til at ligne et menneske. Derefter brød han kongens
private skatkiste op, fjernede pengene og gemte dem nogle steder som kun han kendte.
3
I mellemtiden havde Gunne fået besked på at lægge et røgslør over sin kammerats forsvinden:
han bar fugleskræmslet ind i kongsgården og fik hunden til at gø, og da dronningen spurgte
hvad det var for noget, svarede han at det var Jarmerik der var blevet vanvittig og larmede op
på den måde. Dronningen lod sig narre af figurens lighed med et menneske og beordrede det
gale menneske ud af huset. Så trak Gunne figuren udenfor og lagde den i seng som om det var
hans kammerat der var blevet tosset. Ud på natten trakterede han vagterne på muntert
selskab og rigeligt med drikkevarer, og da de sov, huggede han hovederne af dem og lagde dem
ned mellem benene på dem for at give dem en rigtig vanærende død. Dronningen vågnede
ved larmen og styrtede til døren for at finde ud af hvad der foregik. Men i samme øjeblik hun
uden at ane uråd stak hovedet udenfor, stak Gunne hende ned med sit sværd. Idet hun
dødeligt såret sank til jorden, så hun op på sin drabsmand og sagde: »Havde jeg fået lov at leve
videre, ville du aldrig slippe uskadt her fra landet hvor meget du end snyder og bedrager!«
Sådan udstødte hun i dødens øjeblik en strøm af trusler mod sin morder.
228 af 594 sider
Saxo, Saxos Danmarks historie, 2000
4
Herpå gik Jarmerik sammen med Gunne, som han havde delt denne store bedrift med, til det
telt hvor kongen holdt begravelsesgilde for sin bror, og sneg sig til at stikke det i brand mens
alle lå døddrukne derinde. Men som ilden bredte sig, var der nogle af dem der vågnede op af
rusen, sprang til hest og i fuld galop satte efter brandstifterne, som de nu havde opdaget. De
unge mænd red først på nogle heste de havde fundet, men da de blev udmattede af det lange
ridt, måtte de til sidst fortsætte flugten til fods. Og nu var de nær blevet indhentet - men en
flod blev deres redning. Her var nemlig en bro hvor de i forvejen, for at sinke forfølgerne, havde
savet bjælkerne halvt over så den ikke alene intet kunne bære, men var lige på nippet til at
styrte sammen. Den fortsatte de uden om ved resolut at kaste sig ud i flodens mørke dyb. Men
venderne, der var lige i hælene på dem, var ikke klar over faren, og da de uden at se sig for red
ud på broen på s. 366 deres tunge heste, brød bjælkerne sammen under dem, og de styrtede
på hovedet i floden. De prøvede at svømme i land, men inde ved bredden blev de modtaget af
Gunne og Jarmerik, og enten druknet eller dræbt. Sådan viste de to unge mænd en
usædvanlig snedighed. De handlede ikke som bortrømte trælle, men som vise gamle mænd,
udførte en bedrift som man ikke skulle have tiltroet nogen på deres alder, og gennemførte
med held den skarpsindige plan de havde lagt.
Vel nede ved kysten stjal de det første det bedste skib og stak til søs. Da de forfølgende
barbarer så dem sejle af sted derude, råbte de efter dem og forsøgte at kalde dem tilbage ved at
love at gøre dem til konger i landet hvis de vendte om, for der var en gammel bestemmelse der
sagde at den der dræbte en konge, skulle følge ham på tronen. Længe vedblev vendernes
stædige råb og falske løfter at runge i ørerne på de bortdragende.
5
På det tidspunkt var Sigvards bror Budle midlertidigt indsat som hersker over danskerne, men
da Jarmerik vendte tilbage, tvang de Budle til at overlade ham magten så han selv sank ned fra
konge til undersåt. På samme tid dræbte Gøtar Sibbe, som han beskyldte for at have voldtaget
hans søster. Drabet ophidsede Sibbes slægtninge så meget at de kom styrtende til Jarmerik og
grådkvalt lovede at gå med ham hvis han ville angribe Gøtar for at hævne deres slægtning. Og
de holdt hvad de lovede, for med deres hjælp lykkedes det Jarmerik at overvinde Gøtar og tage
magten i Sverige. Og nu hvor han var konge over to folk, følte han sig stærk nok med sin øgede
magt til at tage kampen op med venderne. Han tog fyrre vendere til fange og klyngede dem op
sammen med lige så mange ulve. Den henrettelsesmetode anvendte man i gamle dage til
mordere, og nu ville han bruge den over for fjender for at gøre det klart for alle der så dem dér
sammen med de grusomme vilddyr, hvor groft de havde plyndret danskerne. Han undertvang
også deres land og anbragte garnisoner passende steder.
6
Herfra drog han videre og besejrede semberne, kurerne og adskillige andre folkeslag ovre østpå.
Men mens kongen var optaget dér, så venderne deres snit til at gøre oprør. De myrdede de
statholdere han havde indsat, og hærgede Danmark. Men Jarmerik dukkede tilfældigvis op på
vej hjem fra sit sørøvertogt, afskar dem vejen og tilintetgjorde deres flåde - hvorved han lagde
nye alen til den berømmelse hans tidligere sejre havde sikret ham. Det var ynkeligt at se
hvordan han tog livet af deres stormænd: først stak han remme gennem haserne på dem, s. 367
så bandt han dem fast til hovene på vilde tyre og lod jagthunde jage dem af sted så de trak
dem efter sig gennem sumpe og moser. Det tog fuldkommen modet fra venderne, og ude af
229 af 594 sider
Saxo, Saxos Danmarks historie, 2000
sig selv af skræk anerkendte de kongen som deres herre.
7
Jarmerik havde samlet sig store rigdomme fra de mange folkeslag han havde plyndret, og ville
nu skabe sig et hjem hvor han kunne have sit bytte i sikkerhed, så han opførte et prægtigt hus
på toppen af en høj klippe. Volden konstruerede han af græstørv, fundamentet af store
mængder af kampesten, forneden var det omgivet af forskansninger, i midten af karnapper, for
oven af brystværn. Hele vejen rundt havde han til stadighed vagter udposteret. Fire kolossale
porte gav fri adgang fra alle fire sider. I dette prægtige hus samlede han alle sine rigdomme. Og
efter på denne måde at have bragt orden i sine sager derhjemme vendte han på ny sine
interesser mod udlandet. Da han var kommet til søs, mødte s. 368 han ude på åbent hav fire
brødre fra Hellespont, alle sammen trænede sørøvere, og han kastede sig ufortøvet ud i et
søslag mod dem. Da det havde stået på i tre dage, sluttede han forlig med dem om at han
skulle have deres søster og halvdelen af den skat de havde lagt på dem de havde overvundet,
hvorefter han afblæste kampen.
8
Senere slap Bikke, en søn af Livlands konge, væk fra de omtalte brødre, der havde holdt ham i
fangenskab, og han var ikke den der glemte en gammel krænkelse, så han opsøgte Jarmerik,
der engang havde slået hans brødre ihjel. Hos Jarmerik blev han venligt modtaget, og det
varede ikke længe før han var hans nærmeste rådgiver i fortrolige sager. Så snart han mærkede
at kongen var modtagelig for hans råd på alle områder, fik han ham til at foretage sig de mest
afskyelige ting og gøre sig skyldig i forbrydelser og udskejelser. Sådan gjorde han ham skade
under dække af at adlyde ham. Først og fremmest ophidsede han ham imod hans
allernærmeste familie. På den måde forsøgte han at hævne sine brødre med list når han nu
ikke kunne med magt.
Resultatet blev at kongen forlod dydens vej for at vælte sig i lasternes snavs, og gjorde sig
forhadt alle vegne med de grusomheder han lod sig overtale til af sin falske rådgiver. Selv
blandt venderne udbrød der oprør imod ham. For at lægge låg på urolighederne tog han
vendernes høvdinger til fange, stak reb gennem haserne på dem og lod dem rive fra hinanden
af heste der trak i hver sin retning. Med den død kom lederne til at betale for deres opsætsige
sind med deres sønderrevne kroppe. Herved lykkedes det ham at tvinge venderne til lydighed
og fastholde dem i stadig, urokkelig underkastelse.
9
Imidlertid skete der nu det at Jarmeriks søstersønner, der var født og opvokset i Tyskland, i
tillid til deres bedstefars navn greb til våben mod deres onkel og påstod at de havde lige så
stor ret til riget som han. Kongen drog til Tyskland og ødelagde deres fæstninger med blider,
belejrede eller indtog en lang række byer - ikke så få af dem blev ligefrem jævnet med jorden -
og vendte tilbage til sine landsmænd med en sejr der ikke havde kostet en dråbe blod. Her
mødte han brødrene fra Hellespont, der efter aftalen kom for at overdrage ham deres søster til
brud. Så snart brylluppet var fejret, lod han sig overtale af Bikke til endnu en gang at drage til
Tyskland, hvor han tog sine nevøer til fange og ikke betænkte sig på at sende dem i galgen og
tage livet af dem. Stormændene kaldte han sammen s. 369 under påskud af at ville holde gilde
med dem - hvorefter han fik dem klynget op på samme måde.
230 af 594 sider
Saxo, Saxos Danmarks historie, 2000
10
Broder - Jarmeriks søn fra et tidligere ægteskab - havde fået besked på at tage sig af sin
stedmor imens, og det gjorde han yderst samvittighedsfuldt og med stor agtpågivenhed. Men
Bikke gik til hans far og beskyldte ham for blodskam, og for at man ikke skulle sige det var en
falsk anklage, bestak han nogle mænd til at vidne imod ham. Da anklagen var lagt frem i sin
helhed, og Broder ikke kunne komme frem med noget til sit forsvar, måtte han anses for
skyldig, og faderen gav sine rådgivere besked på at afsige dommen, for han mente det var
mindre uanstændigt at lade andre fælde dom over sønnen end selv at gøre det. Alle andre ville
dømme ham fredløs, men Bikke var ikke bange for at tildele ham en værre skæbne og dømme
ham til døden, så han erklærede at en mand der var skyldig i den slags afskyeligt hor, måtte
straffes med hængning. Men for at ingen skulle se straffen som et udtryk for grusomhed fra
hans egen fars side, foreslog han at han skulle stilles med løkken om halsen på en bjælke der
blev holdt oppe af nogle tjenestefolk. Når de så blev trætte og måtte lade armene synke, ville
det være dem der var ansvarlige for den unge mands død. De ville tage skylden på sig og
derved befri kongen for anklager for mord på sin egen søn. Og i øvrigt, sagde han, hvis
anklagen ikke blev fulgt op med straf, så ville sønnen begynde at lægge lumske planer mod sin
fars liv. Den utro hustru, Svanild som hun hed, skulle have en virkelig vanærende død, så hun
skulle trampes ihjel af dyr, foreslog han.
11
Kongen rettede sig efter Bikkes råd og sendte sin søn i galgen, men lod de omkringstående
holde ham i vejret på et bræt så han ikke blev kvalt. På den måde lå løkken harmløst om ham
uden at snøre sig sammen om hans hals så det kun så ud som en henrettelse. Dronningen fik
han spændt fast til jorden med stærke bånd så hestene kunne træde hende ihjel med deres
hove. Efter hvad historien siger, var hun så yndig at selv dyrene blev bange for at flænge
hendes blændende smukke lemmer med deres svinske hove. Det tog kongen som et tegn på
hustruens uskyld. Han fortrød sin fejltagelse og skyndte sig at frikende hende for de falske
anklager. Men i det samme kom Bikke farende og forklarede at så længe hun lå på ryggen,
skræmte hun dyrene med trylleformularer, og hun kunne ikke blive trådt ihjel medmindre
hun fik ansigtet nedad. Han var nemlig godt klar over at det var hendes skønhed der havde
reddet hende. Dronningen blev så anbragt s. 370 på den måde, hestene blev drevet hen over
hende, og nu trådte hele flokken gang på gang deres hove dybt ned i kroppen på hende. Sådan
endte Svanild sit liv.
12
Imidlertid kom nu en hund som havde været Broders, hen til kongen og peb og hylede så det
så ud som om den klynkede over sin herres henrettelse, og da hans høg blev bragt ind, gav den
sig til at plukke alle fjerene af kroppen med næbbet. Synet af den nøgne fugl tog kongen som
et varsel om at han skulle miste sin søn, og for at det ikke skulle gå i opfyldelse, sendte han i
huj og hast en mand af sted for at hente sønnen ned fra galgen. Den fjerløse fugl så han som et
tegn på at han selv hvis han ikke passede på, snart ville stå som en far uden sønner.
13
Sådan blev Broder reddet fra undergangen. Men nu var Bikke bange for at blive straffet for
bagvaskelse, så han skyndte sig over til de hellespontiske brødre og fortalte dem at Svanild var
231 af 594 sider
Saxo, Saxos Danmarks historie, 2000
blevet myrdet af sin mand. Og mens de sejlede af sted for at hævne deres søster, vendte han så
tilbage til Jarmerik og meddelte at hellespontierne var ved at gøre klar til krig. Kongen mente
at det var sikrere at kæmpe bag volde og mure end i åbent slag, og søgte tilflugt i den fæstning
han havde bygget. Og for at kunne stå igennem en belejring fyldte han bygningerne med
forråd og brystværnene med krigere. Hele vejen rundt var borgens øverste tinder smykket med
glimtende gyldne skjolde.
14
Men nu skete der det at hellespontierne kom op at slås da de skulle dele deres bytte, og
dræbte en del af deres egne mænd, som de beskyldte for at snyde. I dette interne opgør
mistede de så stor en del af deres slagstyrke at de blev enige om at det oversteg deres kræfter
at indtage kongeborgen, og i stedet bad de en troldkvinde ved navn Gudrun om hjælp. Hun
udvirkede at alle forsvarerne ovre på kongens side pludselig mistede synet og vendte deres
våben mod hinanden. Da hellespontierne så det, rykkede de frem under stormtag og tog
opstilling lige i indgangen til portene. Derpå rev de portstolperne løs, brød ind i borgen og
myrdede løs blandt deres blindede modstandere.
Midt i kampens hede dukkede Odin op. Han kastede sig ind mellem de kæmpende
menneskemasser, satte sin guddomsmagt mod troldomskraften og gav danskerne, for hvem
han altid havde været som en omsorgsfuld far, synet igen. Samtidig viste han dem hvordan de
skulle kaste sten mod hellespontierne som med trolddom kunne gøre deres kroppe
uigennemtrængelige for våben. Sådan gik begge hære til grunde i et gensidigt blodbad.
Jarmerik mistede begge hænder og s. 371 fødder og tumlede om blandt de døde med sin
afstumpede krop. Hans efterfølger på tronen blev Broder, som ikke var særligt egnet på posten.
11
1
Efter ham blev Sigvald konge. Da han efterhånden blev gammel, kastede hans søn Snjo sig
energisk over sørøveriet, og derved lykkedes det ham ikke alene at forsvare sit svækkede
fædreland, men også at bringe det tilbage på dets gamle stade. Da han selv blev enehersker,
nedkæmpede han de to overmodige kæmper Eskil og Alkil, en sejr der bragte Skåne tilbage i
fællesskabet under fædrelandet efter at det havde været revet løs fra dansk overhøjhed. Senere
hen forelskede han sig i en datter af gøternes konge, og hun i ham, og han sendte i al
hemmelighed en delegation op for at forsøge at aftale et stævnemøde. Men de blev opsnappet
af pigens far og endte i galgen og kom således til at betale dyrt for deres uforsigtige rejse. Snjo
ville hævne sig og gik til angreb på Götland, hvor han blev modtaget af landets konge med hele
hans hær. Kongen udfordrede ham til at afgøre sagen ved tvekamp mellem udvalgte kæmper,
og han modtog tilbudet og fastlagde selv betingelserne sådan at hver af de to konger, alt efter
hvordan det gik deres respektive kæmper, enten skulle miste sit eget land eller overtage den
andens. Taberens rige skulle være sejrherrens løn. Enden blev at gøterkongens mænd klarede
sig dårligt, så han tabte og var tvunget til at afstå sit land til danskerne.
2
Da nu Snjo hørte at kongens datter på faderens initiativ var blevet gift med den svenske
konge, fandt han en mand der plejede at gå omkring i laset tøj på offentlig vej og tigge, og
232 af 594 sider
Saxo, Saxos Danmarks historie, 2000
sendte ham over til hende for at lodde hendes følelser. Manden fik plads nær ved døren, som
tiggere plejer, og da han på et tidspunkt så dronningen, sagde han med hviskende stemme:
»Snjo elsker dig.« Ordene nåede hendes ører, men hun lod som ingenting og gik lige ind i
hallen uden hverken at se sig tilbage eller vende sig om - men kom straks efter tilbage og sagde
med en utydelig og næppe hørlig hvisken: »Den der elsker mig, ham elsker jeg igen.« Og med
de ord gik hun atter sin vej. Tiggeren frydede sig over at hun havde givet et tegn på at
kærligheden var gengældt.
Næste dag sad han igen ved døren, og så snart hun var i nærheden, sagde han på sin
sædvanlige ordknappe facon: »Din længsel bør finde et sted.« Atter en gang forstod hun
udmærket de listige og udspekulerede ord, og atter en gang gik s. 372 hun videre uden at lade
sig mærke med noget. Da hun et øjeblik efter igen passerede manden der havde spurgt,
svarede hun at hun snart ville komme til Bøkerør. Det var der hun havde tænkt sig at flygte
hen. Efter den besked fortsatte tiggeren med sine skarpsindige spørgsmål og insisterede på at
få at vide hvornår hun ville opfylde det løfte. Hun var hverken mindre snedig eller mere klar,
og så hurtigt hun kunne, sagde hun ordene »ved vinterens begyndelse«. Hendes følge havde i
øvrigt hørt den let henkastede kærlighedssnak, men tog de udspekulerede ord som det rene
formørkede vrøvl.
Da Snjo fik den besked fra tiggeren, bortførte han dronningen i et skib en dag hun var gået ud
under påskud af at hun skulle bade - og havde taget sin mands skatte med sig. I den følgende
tid kom det til mange kampe, med vekslende udfald og uden nogen afgørelse, mellem ham og
den svenske konge. Den ene ville have sin retmæssige hustru tilbage, den anden holdt stædigt
fast på sin illegitime.
12
1
På dette tidspunkt blev høsten ødelagt af usædvanlig dårligt vejr, og kornpriserne steg
voldsomt. Og da der efterhånden blev mangel på fødevarer, og befolkningen led under alvorlig
hungersnød, begyndte kongen at gruble bekymret over hvad han kunne gøre for afhjælpe de
vanskelige vejrforhold. Han lagde så mærke til at drukkenbolte forbrugte mere end ædedolke,
og derfor indførte han begrænsninger på forbruget: han afskaffede selskabelighed og forbød
enhver fremstilling af drikkevarer brygget på korn ud fra den overbevisning at han kunne
afhjælpe den nagende sult ved at forbyde overflødigt drikkeri, og skaffe rigeligt med fødevarer
på tørstens bekostning.
2
Men nu var der en fyldebøtte der var meget ked af at drikkeriet var blevet forbudt, og derfor
greb til et yderst udspekuleret kneb for at finde en udvej så han igen kunne få sin lyst styret.
Han så stort på det offentlige påbud om afholdenhed for selv at kunne solde, og skaffede sig
hvad han havde lyst til, med et snedigt og grinagtigt påfund. Han stillede nemlig sin trang til
en tår over tørsten ved at labbe de forbudte drikkevarer i sig i ganske små mundfulde. Og da
han så blev kaldt til kongen for det, påstod han at han havde overholdt reglerne om mådehold
til punkt og prikke: han havde holdt sin trang til drikkeri i tømme og kun drukket meget
sparsomt, sagde han, og det de beskyldte ham for, afviste han hårdnakket med at han »kun
havde taget et par slurke.«
233 af 594 sider
Saxo, Saxos Danmarks historie, 2000
s. 373
Det endte med at han under strenge trusler fik forbud mod ikke bare at drikke, men også at
sippe til de våde varer. Men det var en vane han ikke kunne styre. For at kunne nyde det
forbudne på en tilladt facon og ikke lade andre diktere hvad han skulle fylde i sig, begyndte
han nemlig nu at bløde brødet op i drikkevarerne og sætte det til livs helt gennemtrængt af øl,
og på den måde kunne han i ro og mag spise sig til den kæfert han var ude efter, og slukke
tørsten i ulovlig grad inden for lovens grænser. Så stædig var han i sit vanvittige drikkeri at
han satte livet på spil for nydelsens skyld og uden at lade sig skræmme af kongens trusler
hærdede sin desperate tørst mod enhver fare.
3
Nu blev han så for anden gang kaldt til kongen, sigtet for at have overtrådt bestemmelserne.
Men heller ikke denne gang kunne han dy sig for at forsvare sine handlinger. Tværtimod
hævdede han at han ikke på nogen måde havde sat sig op mod kongens bestemmelser eller
forbrudt sig mod påbudet om afholdenhed - eftersom den vedtagne sparelov formulerede
mådeholdet sådan at det tydeligvis var forbudt at drikke øl, men ikke at spise det. Kongen
kaldte guderne til vidne og svor ved hele landets ve og vel at hvis han nogensinde vovede at
foretage sig den slags igen, ville han lade ham henrette. Men han mente nu ikke døden var så
slem som mådeholdet, og holdt på at det var lettere at sige farvel til livet end til frådseriet, så
han kogte endnu en gang sit korn med vand og bryggede øl, og da han ikke længere kunne
gøre sig nogen forhåbninger om at forsvare sin hang til de våde varer, greb han frimodigt til
bægrene og hengav sig ganske åbenlyst til sit drikkeri. Hvor han før havde været fiffig, blev han
nu fræk og ville hellere udsætte sig for kongens straf end blive afholdsmand.
4
Da kongen så spurgte ham hvorfor han gang på gang havde sat sig ud over forbudet, svarede
han: »Det var noget jeg fik lyst til, herre konge, ikke af grådighed, men af venlighed over for dig.
Jeg kom i tanke om at når konger skal begraves, så fejrer man ligfærden med et gilde. Og for at
der nu ikke skulle mangle øl at skåle i ved festen til din begravelse, så har jeg skaffet nogle af de
forbudte drikkevarer - af betænksomhed, ikke af drikfældighed. For jeg er ikke i tvivl om at du
kommer til at dø af sult før alle andre og bliver den første der får brug for en grav, for det må jo
være derfor du har gennemført den her besynderlige sparelov: fordi du var bange for at blive
den første der kom til at mangle mad. Det må jo være for din egen skyld, og ikke for andres, at
du pludselig kan finde på s. 374 sådan at spille sparemester.« Alle mandens udsøgte
spydigheder forvandlede kongens vrede til forlegenhed. Og da det gik op for ham at den lov
der skulle gøre hele folket gavn, i stedet gjorde ham til grin, opgav han sin omsorg for det fælles
vel og tilbagekaldte bestemmelsen, for han ville hellere ophæve en lov end lægge sig ud med
sine landsmænd.
13
1
Men som sagt - hvad enten det nu var fordi jorden havde fået for lidt regn eller for meget
varme, så sygnede kornet hen, og markerne gav næsten ingen afgrøde, forsyningerne slap op,
hele området blev ramt af hungersnød, og fødevarerne blev så knappe at man ikke kunne se
234 af 594 sider
Saxo, Saxos Danmarks historie, 2000
nogen udvej til at holde sulten fra døren. Derfor blev det på Agges og Ebbes initiativ vedtaget
at man skulle slå de gamle og de små børn ihjel og i det hele taget rense landet for alle der ikke
var i våbenfør alder, så kun de raske havde ret til riget, og kun de der var i stand til at føre
våben eller dyrke jorden, kunne beholde deres hjem og deres fædrene gård.
Men da de to fortalte deres mor Gambaruk om sagen, og det gik op for hende at de der stod
bag denne uhyrlige bestemmelse, havde tænkt sig at frelse landet ved hjælp af en forbrydelse,
forbandede hun tingets beslutning og erklærede at det umuligt kunne være nødvendigt at
myrde sin egen familie for at redde sig ud af en nødsituation. Der fandtes en mere anstændig
udvej, sagde hun, en plan der var til større gavn for både sjæl og legeme: I stedet for at svigte
deres forældre og deres børn, skulle de trække lod om hvem der skulle forlade landet. Og hvis
loddet så faldt på gamle og skrøbelige folk, skulle nogle af de stærkere tilbyde at drage bort i
deres sted og frivilligt påtage sig den byrde for de svagere. I øvrigt mente hun at mennesker
der var villige til at bryde lov og ret og alt hvad der er helligt, og forfølge deres egne forældre og
børn med så urimelig en lov bare for at holde sig i live - de havde slet ikke fortjent at leve, for
de handlede med grusomhed dér hvor de burde vise kærlig omsorg. Og sidst, men ikke
mindst: Folk for hvem egenkærlighed vejede tungere end kærligheden til forældre og til børn -
de tjente deres fædreland meget dårligt.
2
Det forslag forelagde de for tinget, hvor de fleste stemte for det. Der blev så trukket lod om alles
skæbne sådan at de der blev udtrukket, var dømt til at forlade landet. Og enden blev at alle de
der havde været uvillige til at bøje sig for s. 375 nøden, nu blev tvunget til at føje sig efter
tilfældet. De drog så først til Blekinge og derfra forbi Møre til Gotland, hvor de også, ifølge
Paulus, efter råd fra gudinden Frigg skal have taget navnet »longobarder« - sådan hedder den
stamme de senere grundlagde. Til sidst lagde de ind til Rügen, hvor de efterlod deres skibe og
fortsatte over land. De gennemrejste store landområder, sloges og plyndrede hvor de kom
frem, og efter at have spredt død og ødelæggelse overalt slog de sig omsider ned i Italien, hvor
de skiftede befolkningens gamle navn ud med deres eget.
3
Imens var der i Danmark blevet så få tilbage til at dyrke jorden at plovfurerne groede til, og
landet blev ganske skovklædt at se til som om det havde lagt hele sin oprindelige græsgroede
ynde af sig og nu lå og strittede med sine tætte masser af fremvoksende skov. Det kan man
endnu i dag se spor af på landet. Det der i gamle dage var frugtbart agerland, er nu tæt tilgroet
med træer, og hvor bønderne dengang vendte mulden i dybden og knuste store klumper af
jord, der dækker nu skoven de marker der stadig gemmer sporene af gamle dages dyrkning.
Hvis disse marker ikke var blevet forladt af bønderne og længe havde ligget øde hen, havde
plovenes dybe furer og træernes urokkelige rødder ikke kunnet findes sammen i det samme
stykke jord. Også de høje som de gamle i deres ansigts sved har bygget på det flade land som
grave for de døde, er nu overgroet af tæt skovvækst. Tit ser man sågar rundt omkring i skovene
dynger af sten som engang har ligget spredt overalt ude over det åbne land, og som bønderne
omhyggeligt har samlet i bunker for at de ikke skulle ligge i vejen for pløjningen, ud fra den
tanke at det var bedre at undvære et lille stykke jord end finde hele marken ufremkommelig.
Ud fra det arbejde som bønderne dengang har gjort for lettere at kunne behandle deres
marker, regner man således med at befolkningen har været større i gamle dage end den er i
dag, hvor man kan nøjes med ganske små marker og holder landbruget inden for snævrere
områder end hvad sporene efter fortidens ageropdyrkning viser. Vores egen tidsalder kan
235 af 594 sider
Saxo, Saxos Danmarks historie, 2000
derfor med forundring se hvordan en jordbund der engang bar korn, i dag kun egner sig til
oldendyrkning, og hvordan bondens plov og fulde aks i dag er afløst af et landskab tæt
bevokset med træer.
Og det var hvad jeg - så sandfærdigt som muligt - havde at fortælle om Snjo.
s. 376
14
1
Efter ham fulgte Bjørn, og efter ham igen fik Harald magten. Hans søn Gorm har fået en
fornem plads blandt de gamle danske herskere for sine store bedrifter. Han praktiserede
nemlig en ny form for vovemod og ville hellere udøve den handlekraft han havde arvet, i
studiet af naturfænomener end i krig og kamp. Og ligesom andre konger er opfyldt af
kampiver, sådan var han grebet af en dybfølt trang til at vide besked om alt det forunderlige i
verden, hvad enten han selv havde oplevet det eller kun kendte det fra rygter. Og ivrig som han
var efter at opsøge alt hvad der var fremmed og usædvanligt, var han ganske særligt
interesseret i at undersøge de rygter islændingene fortæller om en vis Geruds gård. Det var de
utroligste påstande de kom med om de enorme rigdomme der skulle være samlet der, men
rejsen derop var fyldt med farer og næsten uigennemførlig for almindelige dødelige. Man
skulle nemlig krydse det hav der omskyller hele verden, lægge solen og stjernerne bag sig, rejse
gennem det øde svælg, for endelig at nå til lande uden lys, som ligger hen i evigt mørke -
forstod man på folk der vidste besked om sagen. Men den unge mand var ivrig nok - ikke efter
bytte, men efter ære - til at støde al frygt for de truende farer fra sig, og håbede på at det kunne
skaffe ham stor berømmelse hvis han vovede sig ud i noget ingen før havde forsøgt.
2
Tre hundrede mand erklærede sig villige til at følge kongen, og som vejviser på ekspeditionen
valgte han Thorkil, den mand som rygterne stammede fra, eftersom han var stedkendt og
vidste besked med hvordan man når frem til de egne. Han afslog da heller ikke hvervet, men
gav ham besked på at bygge nogle skibe forstærket med en særligt solid konstruktion, mange
knuder og tætsiddende nagler, så de kunne holde til de helt usædvanlig vilde og oprørte
farvande de skulle sejle i. De skulle lastes med store mængder af proviant og foroven dækkes
over med oksehuder, der kunne beskytte de indre dele af skibene mod de brådsøer der ville
skylle ind over dem. Herefter begav de sig så af sted på rejsen i kun tre skibe, hvert bemandet
med hundrede udvalgte mænd.
3
Men da de nåede til Hålogaland, hørte medvinden op, og de blev kastet frem og tilbage på
havet uden mål eller med. Til sidst blev der voldsom knaphed på fødevarer, og selv brødet slap
op så de måtte holde sulten fra døren med ganske små rationer af grød. Men efter nogle dages
forløb hørte de i det fjerne lyden af en buldrende brænding som bølger der slog mod klipper.
Så forstod de at der s. 377 var land i nærheden. En særligt atletisk ung mand blev sendt op i
mastetoppen for at spejde og meldte at der var en ø med stejle sider i sigte. Alle blev glade, de
spejdede længselsfuldt efter det land han talte om, og ventede anspændt på at komme i
sikkerhed på den lovede kyst. Omsider kom de så derind og klatrede ad stejle stier op over de
236 af 594 sider
Saxo, Saxos Danmarks historie, 2000
bratte skrænter til den højereliggende del af øen.
4
Der løb store mængder af kvæg omkring langs stranden, men Thorkil sagde at de ikke måtte
tage flere af dem end der skulle til for at stille den værste sult. For hvis de gjorde det, ville øens
skytsguder gøre det umuligt for dem at sejle videre. Men sømændene var mere optaget af til
stadighed at stille deres egen sult end straks at adlyde hans ordrer, de rettede sig mere efter
knurrende maver end kloge advarsler og fyldte de tømte lastrum på skibene med kroppe af
slagtede okser. De var umådeligt nemme at fange fordi de uden mindste frygt stimlede
forundret sammen ved det uvante syn af mennesker.
5
Natten efter strømmede uhyrer ned på stranden, skrigende så det rungede gennem hele
skoven, og omringede skibene. Et af dem, der var større end de andre og bevæbnet med en
mægtig kølle, trampede med store skridt ud i vandet. Det kom helt hen til skibet og gav sig til
at brøle at de ikke ville få lov at sejle før de havde gjort bod for de dyr de havde dræbt, og
udleveret en mand for hvert skib i erstatning for det hellige kvæg. Thorkil bøjede sig for
uhyrets trusler for at frelse alle ved at ofre nogle få, og udleverede efter lodtrækning tre mand.
6
Så snart det var sket, fik de den vind de havde brug for, og nu sejlede de til det yderste
Bjarmeland. Det er et land med evig frost, dækket af dyb sne, hvor sommersolens kraft aldrig
så meget som mærkes, et land fuldt af uvejsomme skove, hvor intet korn kan gro, men det er
rigt på vilde dyr der ikke kendes andre steder. Der er mange floder, og de skyller brusende og
skummende af sted over de mange klippeblokke der ligger i deres løb. Her gav Thorkil ordre til
at de skulle trække skibene op og slå lejr på stranden, for nu var de kommet til et sted, sagde
han, hvorfra der kun var ganske kort til Geruds gård. Han forbød dem også at tale med nogen
de mødte, og forklarede at intet gav uhyrerne kraft til at gøre andre fortræd som uvenlige ord
fra fremmede. Derfor ville det være sikrest for hans kammerater helt at tie stille. Han selv var
den eneste der kunne tale til dem uden fare eftersom han kendte det folks sæder og skikke i
forvejen.
s. 378
7
Da aftenen faldt på, kom der en kæmpestor mand og hilste på sømændene ved navn. Alle
undrede sig, men Thorkil sagde at de skulle tage imod ham med godt humør, og forklarede at
det var Gudmund, Geruds bror, der midt mellem alle farerne omhyggeligt beskyttede alle der
gik i land dér. Gudmund spurgte hvorfor de andre var så tavse, og Thorkil svarede at de ikke
kendte hans sprog så godt og var generte ved at tale udenlandsk. Gudmund bad dem så være
hans gæster og tog dem med på sine vogne. På vejen fik de øje på en flod over hvilken der gik
en bro af guld. Den havde de stor lyst til at gå over, men han standsede dem i deres
forehavende og forklarede at denne flod var den naturlige grænse mellem menneskenes og
uhyrernes verden, og at ingen dødelige havde lov at træde over på den anden side.
237 af 594 sider
Saxo, Saxos Danmarks historie, 2000
8
Snart efter kom de til deres vejvisers hjem. Her trak Thorkil sine folk til side og indprentede
dem at hvad de nu end kom ud for af fristelser, skulle de opføre sig som mænd. De skulle
holde sig fra fremmede madvarer og sørge for kun s. 379 at spise af deres egen mad, og de
skulle sætte sig for sig selv, ikke sammen med de indfødte, og passe på ikke at røre nogen af
dem mens de sad til bords. Enhver der deltog i deres måltid, ville glemme alt i verden og
måtte for altid blive her blandt disse gyselige uhyrer og leve et hæsligt liv som en af dem. Også
deres tjenere og deres bægre skulle de holde sig langt fra.
9
Gudmund havde tolv dygtige sønner og lige så mange underskønne døtre, der alle stod rundt
om bordene. Men da han så at kongen udelukkende indtog det hans egne mænd serverede for
ham, gav han sig til at beklage sig over at kongen afslog hans gæstfrihed, og knurre om at det
var uhøfligt mod værten. Men Thorkil havde en tilfredsstillende undskyldning på rede hånd.
Han gjorde opmærksom på at folk der spiser fremmed mad, ofte bliver dårlige af den, og det
var derfor kongen spiste som han plejede, og satte hjemlige retter på bordet, ikke af
utaknemmelighed over for andres gæstfrihed, men af hensyn til sin egen sundhed. Og noget
han kun gjorde ud af en sund trang til at undgå sygdom, kunne man vel dårligt tage som en
fornærmelse?
10
Men da Gudmund så at hans list med serveringen var faldet til jorden på grund af gæsternes
nøjsomhed, besluttede han sig for at undergrave deres dyd, når han nu ikke kunne svække
deres mådehold, og han satte al sin opfindsomhed ind på at knække deres selvbeherskelse.
Han tilbød kongen sin datter til kone og lovede de andre at de kunne få hvem de ville af hans
tjenestepiger. De fleste af dem syntes det lød godt, men også denne gang, præcis som før, kom
Thorkil med en fornuftig advarsel der i tide hindrede at de faldt for fristelsen, og med
forbløffende selvbeherskelse lykkedes det ham på en gang at optræde som forsigtig gæst og
som munter festdeltager. Men fire af danskerne tog imod tilbudet og handlede efter deres
lyster i stedet for deres eget bedste. Den smitte de herved fik, gjorde dem aldeles vanvittige og
ude af sig selv og berøvede dem enhver erindring om deres tidligere liv. Ja, fra det tidspunkt
var de, efter hvad man siger, aldeles fra forstanden. Havde de nu holdt sig inden for
mådeholdets vedtagne grænser, kunne de have målt sig med Herkules i berømmelse, besejret
al jætternes mod og styrke og for evigt stået som store mænd der havde udrettet det mest
forbløffende for deres fædreland.
11
Men Gudmund holdt stædigt fast ved sin plan om at lokke dem alle sammen i en fælde. Han
talte i høje toner om sin dejlige have og gjorde hvad han s. 380 kunne, for at få kongen med
derhen for at smage på frugterne i et forsøg på at nedbryde hans standhaftighed med
forførende synsindtryk og fristende smag. Men også over for disse snarer fulgte kongen
Thorkils råd og gjorde sig hård: han afslog Gudmunds forlorne opmærksomheder og
undskyldte sig med at de måtte skynde sig videre på rejsen. Og da nu Gudmund måtte
erkende at hans egen gode begavelse på alle måder var kommet til kort over for kongens, opgav
han håbet om at lokke ham i en fælde, sejlede dem alle sammen over floden til den anden
238 af 594 sider
Saxo, Saxos Danmarks historie, 2000
bred og lod dem fortsætte deres rejse.
12
Længere fremme fik de ikke så langt borte øje på en sort og forfalden by, der mest af alt lignede
en tåget sky. Mellem vagttårnene stod der stager med afhuggede hoveder. Uhyggeligt bidske
hunde lå foran porten og vogtede over indgangen. Dem gav Thorkil et horn der var indsmurt i
fedt, at slikke på for med beskedne midler at tage brodden af deres rasende vildskab. Portene
stod kun åbne foroven, men de satte stiger til og slap med stort besvær igennem. Indenfor
myldrede byen med sorte, uformelige spøgelser, utydelige skikkelser der larmede op, så det er
ikke til at sige om synet eller lyden var det mest uhyggelige. Alt var grimt og uhumsk, og fra det
rådnende skidt stod en uudholdelig stank op i næsen på de nyankomne. Omsider fandt de
frem til det stenhus som man sagde at Gerud havde brugt som kongshal. Men da de ville
træde ind i den trange og uhyggelige hvælving, standsede de skrækslagne op og blev stående i
selve indgangen.
13
Thorkil så rundt på de ubeslutsomme mænd og ryddede deres tøven af vejen med et par
mandige, opmuntrende ord: han rådede dem til, når de nu gik ind, ikke at røre noget af det
indbo der var i huset, uanset hvor dejligt det ville være at eje eller hvor smukt det var at se på.
De skulle holde sig lige langt fra grådighed og frygt og hverken sætte næsen op efter det der var
fristende at tage, eller frygte det der var uhyggeligt at se på - selv om de undervejs ville få rig
lejlighed til begge dele. For de hænder der grådigt rakte ud efter noget, ville pludselig blive
holdt fast i et stædigt greb så de ikke kunne rives bort fra den ting de havde rørt ved, men sad
som lænket til den med på det nærmeste uløselige bånd. Endelig gav han dem besked på at
træde ind i ro og orden, fire ad gangen. De første der forcerede indgangen, var Broder og
Bugge, og med dem Thorkil og kongen. Derefter fulgte resten i ordnede rækker.
14
Indvendig var bygningen fuldkommen forfalden, fyldt med en afskyelig, s. 381 kvalmende os og
proppet med alt hvad der kunne støde øje eller sind. Dørstolperne var dækket med mange års
sod, væggene belagt med snavs, loftet var flettet af spyd og pile, gulvet myldrede med slanger
og var overstrøet med al slags skidt og møg, og hele dette uhyrlige syn fik de nyankomne til at
ryste af skræk. Over det hele stod en stadig, hæslig stank lige op i de arme menneskers
næsebor. Blodløse skygger af uhyrer sad tungt på bænke af jern, og sæderne var adskilt af
fletværk af bly. Foran tærsklen stod grufulde dørvogtere på vagt. Nogle af dem raslede med
bundter af stokke, andre legede en hæslig leg hvor de kastede et gedeskind frem og tilbage
mellem sig. Her gentog Thorkil endnu en gang sin advarsel til dem om ikke at være uforsigtige
og gribe ud efter noget forbudt.
15
Længere fremme så de et flækket klippestykke og ikke langt fra det en gammel mand med
gennemhullet krop, der sad på en forhøjning af en slags foran revnen i klippen. Desuden var
der tre kvinder med svulster over hele kroppen, der sad sammen og så ud som om de havde
mistet al styrke i ryggen. Thorkils kammerater var nysgerrige efter at vide hvad det var, og han,
der vidste nøje besked med hvordan det hele hang sammen, forklarede at guden Thor engang
239 af 594 sider
Saxo, Saxos Danmarks historie, 2000
i ophidselse over jætternes frækhed havde stødt en glødende jernstang gennem brystet på
Gerud, der havde sat sig op imod ham. Og jernstangen var fortsat og havde knust og
gennemboret klippen. Kvinderne, fortalte han, var blevet ramt af lynet og havde betalt med
radbrækkede kroppe for deres angreb på den samme gud.
16
De gik så videre og fik nu øje på syv tønder omgivet af gyldne bånd, hvorfra der hang talrige
slyngede ringe af sølv. Ved siden af dem fandt de en tand fra et usædvanligt dyr, med
guldbelagte ender. Nær ved den lå et kæmpemæssigt bøffelhorn sirligt smykket med udsøgte,
tindrende ædelstene og sågar med kunstfærdigt udskårne billeder. Ved siden af den så man
en tung armring. Den fik en af mændene en brændende trang til at eje, og han greb om guldet
med grådige hænder uden at vide at det prægtigt strålende metal gemte på den yderste
livsfare, og det blændende bytte dækkede over død og undergang. En anden, der også havde
svært ved at lægge bånd på sit begær, greb med rystende hænder ud efter hornet. En tredje
ville ikke stå tilbage for de andres vovemod, han kunne ikke styre sine kriblende fingre og
dristede sig til at læsse tanden på ryggen.
Men lige så pragtfuldt et syn dette bytte var, lige så dødbringende en virkning havde det. For
hvad de så for deres øjne, var kun falske billeder. Ringen blev til s. 382 en slange, der huggede
med sine spidse gifttænder efter den mand der stod med den. Hornet forvandledes til en
drage, der tog livet af sin ransmand. Tanden blev et sværd, der begravede sin klinge i sin
bærers bryst. De øvrige blev bange for at lide samme skæbne som deres kammerater, de
forestillede sig at de uskyldige ville få samme endeligt som de skyldige, og turde end ikke håbe
på at de sagesløse ville gå fri.
17
De kom så til en bagdør, der ad en snæver indgang førte ind til et andet rum, og her
åbenbarede der sig endnu et hemmeligt skatkammer med store rigdomme, hvor der overalt lå
krigsudstyr så stort at intet menneske kunne bruge det. Blandt andet så man en kongekåbe og
ved siden af den en smuk hat og et vidunderligt kunstfærdigt bælte. Thorkil blev så betaget
over det at han gav sin grådighed frit løb og glemte alt om den selvbeherskelse han havde
pålagt sig selv - nu kunne han, der selv så mange gange havde vejledt sine kammerater, ikke
selv holde havesygen tilbage. Han greb efter kåben - og med denne ubetænksomme handling
gav han også de andre mod til at stjæle og plyndre.
18
I samme øjeblik han gjorde det, begyndte bygningen at ryste i sin grundvold og uden varsel
svaje dirrende frem og tilbage. Og straks gav kvinderne sig til at råbe og skrige at nu måtte det
være nok med de forfærdelige røvere. Og nu var det som om alle de skikkelser de hidtil havde
troet var halvdøde og livløse, adlød kvindernes skrig: de sprang op fra deres pladser og kastede
sig rasende over de fremmede. De øvrige udstødte hæse brøl. Da greb Broder og Bugge til de
færdigheder de kendte fra gamle dage: de angreb fra alle sider de fremstormende spøgelser
med pileskud og myrdede løs på horden af uhyrer med buer og slynger. Det var det bedste
middel til at holde dem fra livet. Men kun tyve mand af hele kongens mandskab lykkedes det
dem at redde med deres skydefærdigheder, resten blev sønderrevet af uhyrerne.
240 af 594 sider
Saxo, Saxos Danmarks historie, 2000
19
De overlevende nåede tilbage til floden, hvor Gudmund færgede dem over i sin båd og tog
gæstfrit imod dem i sit hus. Men selv om han mange gange bad dem blive, kunne han ikke
holde dem tilbage, og til sidst gav han dem gaver med og lod dem gå. Ved den lejlighed glemte
Bugge at passe på sig selv. Han slækkede på sin faste selvdisciplin, lod al den mandighed han
hidtil havde vist, gå fløjten og forelskede sig håbløst i en af Gudmunds døtre. Og det lykkedes
ham at gifte sig til sin egen undergang. Snart efter løb alt pludselig rundt i hans s. 383 hoved,
og han mistede enhver erindring om sin tidligere tilværelse. Sådan blev denne store mand,
der havde gjort det af med så mange uhyrer og trodset så mange farer, selv overvundet af sin
kærlighed til en eneste pige da han uden gnist af selvbeherskelse bøjede sig under begærets
ynkelige åg. Men da han fulgte kongen på vej for at vise ham sin respekt og var på vej gennem
et vadested i sin vogn, sank hjulene i og sad fast så han blev revet med af den hvirvlende strøm
og druknede.
20
Kongen sørgede over sin vens ulykke, men skyndte sig at stikke til søs. I begyndelsen havde
han god vind, men senere blev han tumlet omkring af modvind. Og da så hans mandskab
begyndte at dø af sult, så der til sidst kun var ganske få tilbage, vendte han sig mod det hellige
og tyede til de højere magter med bønner og løfter, for i den yderste nød mente han at det var
hos guderne hjælpen var at finde. Og mens de andre bønfaldt hver sin gud om hjælp og holdt
på at man måtte ofre til forskellige høje magter, vendte han sig til Udgårdsloke med både
bønner og sonofre - og derved fik han også det gode vejr og de venlige vinde han ønskede sig.
15
1
Da han kom hjem og fik tænkt igennem hvor mange have han havde krydset, og hvor mange
strabadser han havde udstået, følte han sig træt oven på alle de trængsler og besluttede at
undgå enhver form for anstrengelse, så han fandt sig en kone i Sverige, glemte alt om sit gamle
aktive liv og tænkte kun på fred og ro. Og han fik da også en tilværelse i fuldkommen fred og
tryghed, men til sidst da han næsten havde nået enden på sit liv, og nogle mænd med gode
argumenter havde overbevist ham om at sjælen er udødelig, begyndte han at spekulere over
hvor han ville komme hen når sjælen lagde legemet af sig, og hvilken løn der ventede ham for
hans altid villige dyrkelse af guderne.
2
Mens han gik og grublede over det, kom nogle mænd der ikke hørte til Thorkils bedste venner,
til ham og forklarede at det han skulle, var at spørge guderne selv til råds: for at nå til nogen
sikkerhed om så stort et spørgsmål, der overgik menneskelig fatteevne og ikke var let at få hold
på for almindelige dødelige, måtte man gå til et himmelsk orakel. Derfor skulle han skaffe sig
Udgårdslokes velvilje, og ingen var bedre egnet til den opgave end Thorkil. Der var også nogle
der anklagede ham for forræderi og beskyldte ham for at ville snigmyrde s. 384 kongen. Da
Thorkil forstod at han var udset til en livsfarlig opgave, bad han om at få dem der havde
angivet ham, som ledsagere på rejsen. Nu gik det op for de folk der havde bagtalt en uskyldig
mand, at den fare de havde tiltænkt en anden, kom til at falde tilbage på dem selv - og de
241 af 594 sider
Saxo, Saxos Danmarks historie, 2000
forsøgte at tage deres råd tilbage. Men det hjalp dem ingenting at de tudede kongen ørerne
fulde, tværtimod: han skældte dem ud for at være kujoner og tvang dem til at sejle med under
Thorkils kommando. Sådan går det som regel: det onde man udpønser mod andre, rammer en
selv. Og da de forstod at de hang på den og ikke kunne slippe uden om faren, dækkede de et
skib over med oksehuder og lastede det med rigelige forsyninger af proviant.
3
De sejlede så af sted og nåede til en egn hvor solen aldrig kommer, og stjernerne ikke kendes,
en egn som aldrig så dagens lys og lå hyllet i evig nat. Og da de havde sejlet længe under denne
sære himmel, slap deres brænde til sidst op så de ikke kunne holde deres ild ved lige og koge
deres mad, men måtte leve af rå føde for ikke at sulte. Adskillige af dem blev dødssyge af at
spise dens slags utilberedte madvarer. Den uvante føde fremkaldte ganske langsomt en
utilpashed, der først satte sig i maven, men efterhånden bredte sig videre indtil sygdommen
nåede vitale dele. Sådan sad de i en dobbelt knibe hvor de kunne gå for vidt i begge retninger,
for lige så hårdt det var at sulte, lige så risikabelt var det at spise, og de måtte erkende at det
hverken var trygt at indtage noget eller behageligt at lade være.
4
De var ved at opgive ethvert håb om frelse da redningen uventet viste sig - nøjagtig som en
buestreng der knækker lettest når den er allermest spændt. Pludselig så de nemlig ild lyse op
ikke langt borte, og det gav de udmattede mænd nyt håb om overlevelse. Thorkil tydede ilden
som en hjælpende hånd fra guderne og besluttede sig for at hente den over. Og for at være
sikker på at han kunne finde tilbage til sine kammerater, satte han en funklende ædelsten som
signal i toppen af masten. Så snart han kom i land på kysten, fik han øje på en smal indgang
der førte til den ganske snævre åbning ind til en hule. Han gav sine ledsagere besked på at
vente udenfor, trådte ind og fik øje på to kolossale ørnejætter, der med deres næser af horn
kastede alt hvad de kunne få fat i, på ilden for at holde den ved lige. I øvrigt var indgangen
hæslig, dørstolperne faldefærdige, væggene sorte af snavs, loftet beskidt, gulvet fuldt af slanger
- alt var afskyeligt, for synet såvel som for sindet.
s. 385
5
Den ene af jætterne hilste ham velkommen og sagde at det var en yderst vanskelig opgave han
havde kastet sig ud i ved brændende af iver at opsøge en fremmed guddom og fuld af
opdagertrang at udforske en egn hinsides verdens ende. Men han skulle nok forklare ham
vejen derhen hvor han ville, hvis bare han kunne sige tre sande udsagn, udtrykt i lige så mange
ordsprog. Thorkil sagde så: »Nej, aldrig har jeg da set en familie med grimmere næser! Og
aldrig har jeg sat min fod et sted hvor jeg så nødig ville blive.« Og: »Den fod regner jeg for den
bedste der først kan komme ud herfra.«
6
Jætten frydede sig over Thorkils kløgt, roste ordsprogene for deres sandfærdighed og
forklarede ham at han først skulle rejse videre til et land hvor intet græs groede, og som var
hyllet i det dybeste mørke. Men inden han kunne nå frem til sit mål, måtte han sejle i fire dage
242 af 594 sider
Saxo, Saxos Danmarks historie, 2000
og uafbrudt arbejde ved årerne. Der ville han så få Udgårdsloke at se som han sad dér i sin usle
bolig i en hæslig, uhyggelig hule. Thorkil blev meget forskrækket over at høre at han havde en
lang og farlig sejlads foran sig, men et forsigtigt håb fik bugt med de øjeblikkelige bekymringer,
og han bad så om ild. Og jætten svarede: »Hvis du vil have ild, må du give mig tre udsagn til i
samme slags ordsprog.« Thorkil sagde så: »Et råd skal følges om det så kommer fra en ringe
mand.« Og: »Nu har jeg vovet mig så langt ud at hvis jeg kommer hjem igen, kan jeg først og
fremmest takke mine ben for livet.« Og igen: »Hvis jeg frit kunne rejse hjem i dette øjeblik,
skulle jeg nok sørge for aldrig at komme tilbage.«
7
Da han var kommet tilbage til sine kammerater med ilden, fik han god vind, og fire dage efter
kunne han lægge ind i den havn han havde styret mod. Sammen med de andre gik han fra
borde og stod nu i et land hvor en evig nat umuliggjorde enhver vekslen mellem lys og mørke.
Man kunne dårligt se en hånd for sig, men han fik dog øje på en kæmpemæssig klippeknold.
Den ville han meget gerne undersøge nærmere, så han lod nogle af sine mænd holde vagt
udenfor og bad dem slå ild med flintesten og tænde et bål ved indgangen som en passende
sikkerhedsforanstaltning over for onde ånder.
8
Derpå lod han de andre gå i forvejen med lys og klemte sig igennem den snævre åbning ind til
hulen, hvor han landede midt i et mylder af slanger og alle vegne kunne se en mængde bænke
af jern. Lidt fremme viste der sig en stille bæk, der rislede fredeligt hen over sandbunden. På
den anden side af den kom de til en s. 386 lidt dybereliggende grotte. Og fra den kunne de se
ind i et skummelt, sort rum. Herinde fik de øje på Udgårdsloke med kolossale, tunge lænker
om hænder og fødder og med stinkende hår så lange og stive at de lignede spydstager. Et af
disse hår trak Thorkil, med hjælp fra sine kammerater, ud af kinden på kæmpen - som ikke
fortrak en mine ved det - og det tog han med for at folk bedre skulle tro på hans bedrifter. Men
i samme øjeblik strømmede der så gennemtrængende en stank ud mod de omkringstående at
de kun kunne få vejret når de holdt kappen op for næsen.
9
De var dårligt kommet ud igen før slangerne fór imod dem fra alle sider og oversprøjtede dem
med gift. Kun fem af Thorkils ledsagere nåede med deres leder tilbage til skibet, resten
bukkede under for giften. De rasende uhyrer hang over dem og sprøjtede deres giftige spyt ud
over dem. Men søfolkene spændte huderne ud over sig som regntag og holdt edderen ude. En
af dem ville på et tidspunkt kigge ud og blev ramt i hovedet af giften, og straks faldt hovedet
fra halsen som var det blevet hugget af med et sværd. En anden kastede et blik ud under
overdækningen, og da han trak øjnene til sig, var han blevet blind. En tredje rakte en hånd
frem for at stramme dækkenet, og giften gjorde at han fik sin arm tilbage uden hånd.
10
De øvrige anråbte forgæves guderne om at være dem nådige, men Thorkil vendte sine bønner
mod hele verdens gud, og sammen med bønnerne bragte han ofre, og snart efter nåede de
uden problemer tilbage under lysere himmelstrøg, hvor verden igen var til at se. Og her var det
som om de så ind i en anden verden og øjnede selve indgangen til menneskenes land.
243 af 594 sider
Saxo, Saxos Danmarks historie, 2000
Omsider nåede han så frem til Tyskland, hvor kristendommen på det tidspunkt netop var
blevet indført, og hos indbyggerne dér lærte han gudsdyrkelsens grundtræk at kende. Hans
mænd var næsten alle sammen døde af den uvante luft de havde indåndet. Der var kun to
som skæbnen var gået forbi, og sammen med dem kom han nu hjem til sit fædreland. Alt det
snavs der havde lagt sig over hans ansigt, havde i den grad forandret hans fremtoning og
udseende at selv ikke hans venner kunne kende ham igen. Men så snart han fik skidtet vasket
af, blev han genkendelig igen, og nu blev kongen fyr og flamme for at høre hvordan
ekspeditionen var forløbet.
s. 387
11
Men alligevel havde han stadig ikke fået lukket munden på sine rivaler, og der var nogle af dem
der kom frem med den påstand at hvis kongen fik at høre hvad Thorkil havde at fortælle, ville
han omgående falde død om. Det troede kongen på, især fordi han havde haft en drøm der
gav den samme falske forudsigelse og gjorde ham let at overbevise. Der blev derfor på kongens
ordre hyret nogle mænd til at snigmyrde Thorkil om natten. Men det fik han på en eller anden
måde selv opsnuset, og uden at nogen vidste det, smuttede han ud af sin seng og efterlod en
stor, tung træstamme i den. Og sådan undgik han kongens lumske plan, for nu myrdede
lejemorderne træstammen i stedet.
12
Dagen efter gik han hen til kongen mens han sad og spiste, og sagde: »Jeg tilgiver dig din
grusomhed, og jeg undskylder den fejltagelse du har begået ved at straffe mig og ikke takke mig
da jeg kom her tilbage med gode nyheder fra min ekspedition. For din skyld, og din alene, har
jeg udsat min person for alle disse lidelser, kæmpet mig igennem alle disse farer, så jeg havde
ventet at blive mødt med en taknemmelig belønning for min indsats, men jeg fik kun en
benhård straf for min tapperhed! Men jeg skal ikke gøre gengæld: for mig er det hævn nok for
den krænkelse at du skammer dig dybt i din inderste sjæl - hvis da overhovedet
utaknemmelige folk kan føle skam! Jeg kan vist uden at genere nogen fastslå at du er værre end
alverdens grusomme uhyrer og onde ånder, når jeg, der er sluppet uskadt fra lumske overfald
hos så mange uhyrer, ikke kan slippe for den slags hos dig!«
13
Kongen ville gerne høre det hele fra Thorkils egen mund og erkendte at han dårligt kunne
modsætte sig skæbnen, så han bad ham berette alt hvad der var sket, fra ende til anden. Han
lyttede begærligt til alt hvad han fortalte, men da han til sidst kom til hans egen skytsgud,
kunne han ikke holde ud at høre ham så negativt omtalt. Han kunne ikke tåle at høre
Udgårdsloke hængt ud som et usselt væsen og blev så fortvivlet over hans foragtelige tilstand
at han døde af græmmelse over Thorkils ord midt under hans beretning. Så i sin iver efter at
tilbede en falsk gud lærte han hvor trængslernes fængsel virkelig findes. I øvrigt bredte der sig
en sådan stank fra det hår som Thorkil havde trukket ud af jættens skæg som dokumentation
for sine store bedrifter, at adskillige af de omkringstående faldt døde om.
s. 388
16
244 af 594 sider
Saxo, Saxos Danmarks historie, 2000
1
Efter Gorms død blev hans søn Gøtrik konge. Han udmærkede sig ikke alene ved sine
krigsbedrifter, men også ved sin gavmildhed, så det er svært at sige om han mest var tapper
eller mild. Han lod i den grad mildheden lægge bånd på strengheden at det virkede som om
de vejede hinanden lige op. På den tid fik den norske kong Gote besøg af to islændinge ved
navn Bjørn og Ræv. Han behandlede Ræv med stor respekt og venlighed og forærede ham en
tung armring. Det lagde en af hofmændene mærke til, og han roste den flotte gave i høje toner
og erklærede at ingen kunne måle sig med Gote i gavmildhed. Men selv om Ræv skyldte
kongen stor taknemmelighed for gaven, kunne han ikke få sig selv til at give manden ret i hans
overdrevne, svulstige bemærkning - så han erklærede at Gøtrik var bedre! For at punktere
spytslikkerens tomme ord ville han hellere rose en mand for gavmildhed på lang afstand end
overøse sin velgører med falske komplimenter lige op i hans åbne ansigt. I hans øjne var det en
hel del bedre at blive beskyldt for utaknemmelighed end at tilslutte sig en tom og intetsigende
ros - og mere værdifuldt at rådgive kongen med sandfærdig alvor end at føre ham bag lyset
med løgnagtig smiger. Men Ulf, som manden hed, holdt ikke alene hårdnakket fast ved sin
skamros af kongen, han insisterede også på at lade det komme an på en prøve og foreslog sin
modstander et væddemål.
2
Det gik Ræv ind på, og han rejste straks til Danmark, hvor han fandt Gøtrik siddende på sin
stol i færd med at udbetale sine hirdmænd sold. Da kongen spurgte hvem han var, svarede
han at han hed Lilleræv. Det var der nogle der lo ad, og andre der rystede på hovedet over,
men Gøtrik sagde: »En ræv tager vel byttet med munden!« Og så vinkede han ham hen til sig,
trak en ring af armen og stak den i munden på ham. Ræv satte den straks på armen og viste
armen frem for alle de andre så de kunne se guldet på den - men den anden holdt han gemt,
for den var jo ikke pyntet. Og kongen var stadig lige rundhåndet, så det kneb skaffede ham
endnu en gave, præcis som den første. Så var han glad, ikke så meget fordi han havde fået en
mægtig gave, som fordi han havde vundet sit væddemål. Da kongen hørte hvordan det hang
sammen med væddemålet, glædede han sig over at det ikke var med gustent overlæg, men
helt spontant han havde været så gavmild - og erklærede at han havde større fornøjelse af at
give end modtageren havde af at få.
Ræv vendte så tilbage til Norge, og da hans modstander nægtede at betale det s. 389 de havde
væddet om, slog han ham ihjel, hvorefter han tog Gotes datter til fange og rejste ned og
forærede hende til Gøtrik.
3
Gøtrik, der også kaldes Godfred, drog i krig mod fremmede folkeslag og hævdede med stort
held sin magt og sit ry. Og blandt de bedrifter der stadig erindres, er at han pålagde sachserne
at betale skat sådan at deres hertuger hver gang der skete et tronskifte i Danmark, skulle sende
den nye konge ti hvide heste som gave ved tiltrædelsen. Og hvis situationen ændrede sig hos
sachserne, og de fik en ny hertug, skulle han betale den samme skat og altså hylde danskernes
overhøjhed ved magtovertagelsen, hvorved han på en gang anerkendte vores folks
overherredømme og afgav et formelt bevis på sin egen underkastelse.
4
245 af 594 sider
Saxo, Saxos Danmarks historie, 2000
Men at undertvinge Tyskland var ikke nok for ham, så han sendte en delegation med Ræv i
spidsen op for at kræve Sverige også. Svenskerne turde ikke slå ham ihjel åbenlyst, men greb i
stedet til snigmord og knuste ham med en sten mens han sov: De hejste en møllesten op i
luften, skar rebene over og lod den falde ned over nakken på ham. Som bod for den
forbrydelse måtte hovedmændene betale Gøtrik tolv mark guld hver mens folket skulle udrede
en unse guld hver. »Rævegæld« kaldte de det.
5
Imidlertid skete der nu det at den frankiske konge Karl knuste Tyskland i kamp og tvang
landet ikke alene til at antage kristendommen, men også til at underkaste sig hans overhøjhed.
Da Gøtrik hørte det, angreb han folkeslagene omkring Elben i et forsøg på at tvinge Sachsen
tilbage under sit herredømme - på trods af at sachserne mere end villigt bøjede sig under
Karls åg og foretrak det romerske rige for det danske. Karl havde trukket sine sejrende hære
tilbage på den anden side af Rhinen og vægrede sig ved at tage kampen op med den
fremmede fjende, som om floden var en uoverstigelig hindring. Og da han endelig satte sig for
at krydse floden igen for at gøre det af med Gøtrik, blev han kaldt til Rom af pave Leo for at
forsvare byen. Han efterkom opfordringen og overlod det til sin søn Pipin at føre krig mod
Gøtrik. Mens han selv førte krig mod en fjende i et fjernt land, skulle sønnen altså tage kampen
op med nabofolket. For i denne dobbelte knibe, hvor han stod over for problemer til begge
sider, måtte han nødvendigvis dele sine styrker for at finde en passende løsning på begge
fronter.
6
I mellemtiden havde Gøtrik vundet en iøjnefaldende sejr over sachserne, og nu mønstrede
han atter sine tropper, samlede en omfattende hærstyrke og s. 390 besluttede sig for at hævne
sig, ikke kun på sachserne, men på hele det tyske folk for den fornærmelse de havde budt ham
ved at løsrive sig fra hans herredømme. I første omgang undertvang han Frisland. Det er et
meget lavtliggende område, og hver gang havet er i oprør, og digerne de har bygget for at holde
bølgerne ude, bryder sammen, bliver de åbne marker fuldkommen oversvømmet af
vandmasserne. Dette land tvang Gøtrik nu til at betale en ikke specielt streng, men til gengæld
temmelig usædvanlig skat. Lad mig kort gennemgå dens betingelser og indretning.
7
Først blev der opført en to hundrede fyrre fod lang bygning, inddelt i tolv fag på hver tyve fod
så den samlede længde nåede op på den nævnte størrelse. Inderst i denne bygning sad
kongens skattefoged, og forrest var der anbragt et rundt skjold af en type der bruges der på
egnen. Når friserne så kom for at betale deres skat, skulle de lægge mønterne en for en ned i
fordybningen i skjoldet. Og af de mønter der således kom ind, regnede fogeden kun dem med
til kongens skat som han tydeligt kunne høre klirre helt nede i den anden ende. Følgen var
altså at skattefogeden kun talte de penge med til skatten som han på lang afstand kunne høre
falde ned. Penge der havde en svagere klang som ikke nåede regnskabsførerens ører, blev godt
nok medtaget i kassen, men bidrog ikke til summen. Eftersom et stort antal af mønterne faldt
ned uden at nå fogedens ører med en tone han kunne opfange, blev resultatet at folk der kom
for at betale en bestemt fastsat takst, undertiden kom af med store summer der ikke talte.
Denne tyngende afgift siges det at Karl senere befriede dem for.
246 af 594 sider
Saxo, Saxos Danmarks historie, 2000
8
Gøtrik begav sig så tværs gennem Frisland, og da Karl nu var tilbage fra Rom, havde han
besluttet sig for at trænge dybere ind i Tyskland, da han blev snigmyrdet af en af sine egne
hirdmænd og faldt for en forræders sværd. Da Karl hørte det, blev han jublende glad og
indrømmede at det dødsfald var den glædeligste begivenhed skæbnen endnu havde bragt
ham.
s. 391