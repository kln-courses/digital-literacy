Fjortende bog
s. 582 s. 583 s. 584 s. 585
1
1
I mellemtiden var Erik på vej mod Jylland med sin flåde, og han havde lagt ind ved Sejerø da
han modtog meddelelsen om at kongen var blevet dræbt. I denne kaotiske periode var der
også sket det at Haralds ældste sønner, Erik og Bjørn, havde svigtet deres far og sluttet sig til
Erik - som de tjente med stor troskab, men med lille udbytte. En nat blev de opsøgt af nogle
udsendinge fra deres far, men hvad de fik at vide ved den lejlighed, tav de stille med. Erik
havde ikke desto mindre fået nys om besøget, men for at prøve deres pålidelighed forholdt
han sig et stykke tid tavs, som om han intet kendte til det. Da de blev ved med at dække over
deres fars fortrolige budskab, kunne han ikke forestille sig at de nogensinde ville indvie ham i
hemmeligheden, så han opgav håbet om at de skulle betro sig til ham af egen fri vilje, og i
stedet kaldte han dem frem foran de andre, hvor han gav dem en voldsom overhaling og
anklagede dem for forræderi fordi de ikke havde været åbne om de forholdsregler de havde
fået fra deres far. Og da han spurgte dem hvad faderen havde villet dem, sagde de at han
havde spurgt dem til råds om hvilke skridt det ville være klogest af ham at foretage nu. De
havde sagt at han skulle søge tilflugt i Norge, og derfor havde de heller ikke villet afsløre hvad
de havde rådet ham til før de var sikre på at han havde fulgt rådet. Den forklaring blev ikke
taget for gode varer - til trods for at det var ganske sandt - for det virkede ikke som noget de
sagde af sig selv, men noget de var presset til at sige. Så nu var Erik meget opsat på at afprøve
deres påstand, og han satte dem begge to under skarp bevogtning i borgen ved Slesvig. Når
sandheden kom frem, ville han så enten belønne dem for deres uskyld eller straffe dem for
deres skyld.
2
Da Erik engang ved en senere lejlighed besøgte den samme borg, slæbte de omtalte unge
mænd sig hen til ham i deres fodlænker. De klyngede sig ydmygt til hans knæ, forsikrede ham
om deres uskyld og bønfaldt ham om at slippe dem ud af fangenskabet. Erik fik ondt af deres
triste skæbne og glædede sig samtidig over deres troskab (for deres far var flygtet og havde
derved bekræftet sønnernes ord), og temmelig beruset som han var, gav han sig til at græde
365 af 594 sider
Saxo, Saxos Danmarks historie, 2000
over deres ulykke og love dem friheden som tak for deres oprigtighed.
s. 586
Det fik Christiern tilfældigvis at høre fra hoffolkene, og næste morgen før daggry da Erik var på
vej til kirke, passede han ham op og ålede ham med at den nok havde været høj i går siden
han var blevet så overdrevent gavmild at han havde foræret Danmark væk til fjenden. Han
forklarede også hvad han mente, i klarere ord, for som han sagde: det skulle nok vise sig at
mindet om lænkerne sad dybere i Haralds sønner end mindet om deres benådning så det blev
had og ikke tak han fik for at befri dem. Hvad var det Erik foretog sig ved at spare deres liv,
andet end at holde nogle stærke unge mænd klar til at hjælpe Harald? De ord havde deres
virkning på Erik. Han ville hellere løbe fra sit løfte end se bort fra et godt råd fra en ven, og den
barmhjertighed han havde vist mens hans var fuld, måtte han ved nærmere eftertanke
forkaste da han blev ædru. Så snart han fik en opfordring til grusomhed, opgav han uden at
rødme den mildhed han havde været så opsat på. Og enden blev at han lod de to drukne
netop som han havde givet dem håb om overlevelse.
3
På samme tid krævede stormændene i Norge at Magnus afstod halvdelen af landet til Harald,
der også var af kongelig afstamning, og da han nægtede at anerkende en mand der var født af
ukendte forældre, lod de sværdet afgøre sagen på Fridlev mark.
4
I mellemtiden var Harald vendt tilbage til Jylland, hvor han blev valgt til konge på Urne ting.
Da Erik fik den besked, lod han sine skibe trække over isen (for havet var frosset til) hele vejen
ud til det åbne hav, hvorefter han i al stilhed nåede over til Jylland. Midt om natten
overraskede han Harald og de sønner han havde tilbage, i landsbyen Skærup, hvor han ved
daggry trak ham ud af hans kammer og - uden hensyn til at det var hans egen bror - gjorde det
af med ham. En af sønnerne, Oluf, så i tide at rummet var omringet af bevæbnede mænd: han
byttede tøj med nogle af kvinderne, og det lykkedes ham at slippe ud midt mellem fjenderne
og bringe sig i sikkerhed.
5
Omtrent samtidig var Harald blevet tvunget ud af Norge, og han ankom nu til Danmark for at
rejse tropper hos Erik. Erik tænkte på hvordan Haralds rival havde svigtet sit ægteskab, og tog
velvilligt imod ham: Han var begejstret over på den måde at have fået sig en glimrende
anledning til krig og besluttede at yde ham forstærkningerne.
Hvis man ser bort fra hans gavmildhed, havde Harald stort set ingen åndelige s. 587 kvaliteter,
men hvad det legemlige angår, havde han store evner. De kræfter stolede han så meget på at
han ved byen Helsingborg indgik et væddemål med Erik om at han kunne løbe lige så hurtigt
som de fineste af Eriks heste. Han løb mod to, og kom i mål før dem begge. Mens han løb satte
han nemlig fra med to stokke så han hele tiden bevægede sig i spring. Han plejede også at give
et andet bevis på hvor forbløffende atletisk han var: Når han var til søs sprang han ofte ud fra
bagstavnen og løb hen over alle de udstrakte årer lige op til stævnen, hvor han fortsatte over
på den anden side af skibet og løb tilbage hvor han kom fra, på de andre årer. Hvis han havde
været skabt med lige så store åndsevner, ville han ikke have ladet sig overrumple af sin rival i
366 af 594 sider
Saxo, Saxos Danmarks historie, 2000
favnen på en elskerinde. Denne mand ville Erik altså gerne komme til hjælp, men da venderne
samtidig forstyrrede freden i hans eget rige, havde han ikke mulighed for at virkeliggøre sine
gode hensigter
6
Han lagde altså sin vens problemer til side for at tage hånd om sine egne og mønstrede en
flåde til et felttog mod Rügen. Og for virkelig at kunne kæmpe effektivt medtog han som den
første i Danmark heste i et flådetogt, nemlig, bestemte han, fire på hvert skib - en
fremgangsmåde som senere tider har holdt nøje fast ved. Og da flåden blev talt op, omfattede
den så meget som elleve hundrede skibe. Disse skibe førte danskerne over til Rügen, hvor det
viste sig at byen Arkona var blevet sikret mod deres angreb med stærke forsvarsværker. For at
sikre sig at nabofolkene ikke kunne komme dem til hjælp, tog de fat med deres hakker og brød
den tange op der forbinder Arkona med Rügens fastland, som den ligger næsten helt adskilt
fra, og i stedet omdannede de den til en vold der var så høj at den skyggede for alt.
Bevogtningen her blev overdraget hallænderne under befaling af Peder. Men en nat blev de
intetanende hallændere overfaldet af rygboerne, der havde fundet et vadested og nåede at
dræbe adskillige af dem inden resten af hæren slog dem tilbage. Men da Arkonas indbyggere
ikke havde de styrker der skulle til for at tage kampen op, og indså at de ikke havde nogen
mulighed for at kalde andre til undsætning, måtte de bøje sig for nødvendigheden og overgive
sig til danskerne på den betingelse at de beholdt livet mod at gå over til kristendommen. Den
statue de tilbad, fik de dog lov at beholde. I byen var der nemlig en billedstøtte som
indbyggerne tilbad med ganske særlig ærefrygt, ligesom også de omkringboende tit og ofte
kom og viste den deres respekt - men når de kaldte den for Sankt Vitus, var det en urigtig
benævnelse. Og så længe de havde s. 588 den i behold, kunne folkene i byen ikke tage sig
sammen til helt at afskaffe deres gamle religiøse traditioner.
7
Så da de nu som det første fik besked på at lade sig døbe, var det snarere af trang til at slukke
deres tørst end af iver efter at overgå til kristendommen at de mødte frem ved dammen. De
brugte kun den hellige handling som påskud for at forfriske deres legemer oven på den
udmattende belejring. Samtidig fik borgerne i Arkona en præst der både skulle vise dem vejen
til en mere civiliseret levevis og instruere dem i den nye tros grundbegreber. Men så snart Erik
var rejst væk igen, blev både præsten og troen smidt på porten. For uden at føle noget for de
gidsler de havde stillet, vendte Arkonaborgerne tilbage til deres gamle afgudsdyrkelse, hvilket
tydeligt afslørede hvor ærligt de havde ment det da de antog kristendommen.
8
Senere, da Erik havde bragt forholdene i orden i Danmark, og alt igen var roligt, tog han sig
igen af sin vens sag, som han havde sat til side da situationen var for alvorlig til det. For at
hjælpe ham plyndrede han først byen Oslo, som var en loyal støtte for Magnus, og snart efter
brændte han den også af. Og året efter, da Harald endnu en gang bad om hjælp, sendte han
ham hele den danske flåde til forstærkning. I det slag de nu udkæmpede, kom Magnus' styrker
til kort over for Haralds, og han blev taget til fange. Harald lod ham beholde livet, men
befalede at han skulle miste øjnene og kønsdelene så han hverken kunne se sit rige og få lyst til
magten eller gennemføre et samleje og frembringe en søn og hævner. Da han nu stod blindet
og kastreret og blev spurgt hvem af hans mænd der var villig til at dele straffen med ham og
miste øjnene, svarede han at det ville more de færreste. Men da var der en af hans mænd, en
367 af 594 sider
Saxo, Saxos Danmarks historie, 2000
der på en prik lignede ham selv af udseende, og som havde tjent ham som kriger med
enestående trofasthed, der holdt på at der i så stor en hird måtte være én der var villig til at
lide sammen med sin herre, og han meldte sig frivilligt til straf med en bemærkning om at når
han havde lignet ham med synet i behold, måtte han også gøre det som blind. Så tapper en
mand fortjente respekt, men her blandt disse onde folk fik han kun straf. Magnus valgte nu at
forpligte sig til forsagelse - om end det bundede i legemlige mangler snarere end åndelig styrke
- og endte med at bære munkekutte i stedet for scepter.
9
Erik havde vundet freden med våben, men nu var han meget opsat på at s. 589 smykke den
med lov og ret. De love som tidligere generationer havde fastsat, var for størstedelen stødt
omkuld af krigenes vældige storme, men nu gav han dem deres gamle kraft tilbage, og præcis
som han tidligere var blevet beundret for sin tapperhed, blev han det nu for sin retfærdighed.
Han gav de store deres straf når de begik overgreb imod de små, og han holdt ikke hånden
over nogen, hverken venner eller slægtninge, men straffede alle stormænd der ikke kunne styre
deres griskhed, med sværdet eller galgen. Det var en nidkærhed der skaffede ham de ledende
mænds had, men folkets underdanighed, og følgen blev at han var lige så frygtet blandt de
mægtige som elsket blandt de mange. Samtidig havde han for vane at prise sine egne bedrifter
i så høje toner at det undertiden var svært at tro på.
10
Det fortælles at Erik en gang reddede livet på grund af en drøm en af hans mænd havde haft.
Han havde nemlig bestemt sig for at sejle op fra Slien til Sjælland, da en af sømændene om
natten drømte at han red af sted over øde s. 590 bjerge på en aldeles uregerlig hest der løb
hurtigere og hurtigere indtil han styrtede på hovedet ned i dalens mørke, hvor ugler rev og
flåede i ham med kløerne. Da han om morgenen for morskabs skyld fortalte sine kammerater
om det, tog Erik det som et varsel om en truende fare, og han ville derfor ikke følges med den
mand, men flyttede over i et andet skib - hvorefter hans kammerater gik ned med mand og
mus mens han selv nåede frem i god behold og kunne glæde sig over at han havde betroet sit
liv til et andet skib end sit eget.
11
Nu skete der det at Erik og biskop Eskil i Roskilde blev uvenner, og det udviklede sig snart til
en åben fejde. I den fik bispen Peder Bodilsøn på sin side, og samtidig udnyttede han sin
position som Sjællands mest indflydelsesrige mand til at hidse sjællænderne op mod kongen
og sætte befolkningen i et sådant oprør at det satte ham i stand til at drive ham bort fra
sjællandsk grund. Så snart han havde jaget kongen væk, opfordrede han landsdelens
befolkning til at slutte sig sammen i et forbund i frihedens navn, og dem han ikke stolede på,
krævede han gidsler af. De eneste der nægtede at tage del i oprøret, var Skjalms sønner, og
dem indstævnede han til landstinget med trusler om at hvis de ikke stillede gidsler til den
fastsatte dag, kunne de vinke farvel til deres formue. Men selv om de faktisk mødte frem på
tinge, stod de urokkeligt fast på deres beslutning, uden at give efter for trusler, og de blev da
heller ikke fradømt deres ejendom. Men mens de slap fra affæren uden skrammer, fik Eskil
straffen at føle. For kongen kom tilbage med en flåde fra Jylland, og selv om Eskil lod sin far og
farbror tale sin sag, måtte han betale en bøde på tyve mark guld. Til gengæld døde Peder
inden hævnen kunne ramme ham, og på den måde undslap han den straf kongen havde
tiltænkt ham.
368 af 594 sider
Saxo, Saxos Danmarks historie, 2000
12
I samme periode døde biskop Asser af Lund, og der opstod nu uenighed mellem kongen og
folket om hvem man skulle vælge som hans efterfølger. For skåningerne tænkte på den
fremragende indsats Asser havde gjort, og var derfor indstillet på at vælge hans nære slægtning
Eskil for at bevare embedet i den samme familie. Men kongen var stadig flov over at han var
blevet jaget på flugt, og havde ikke glemt at det var Eskil der stod bag den vanære, så han
afviste deres valg og foretrak biskop Rike af Slesvig, som kort forinden havde afløst Adelbjørn.
Han havde nemlig været en af hans nærmeste støtter dengang han selv bemægtigede sig
tronen. Meningsforskellene udviklede sig dog ikke til en åben konflikt, for skåningerne holdt
deres opfattelse for sig selv af frygt for kongen.
s. 591
13
På samme tid var der en jyde af fornem slægt ved navn Plov der i al hemmelighed lagde planer
om at myrde kongen, til trods for at han regnede sig for medlem af kongens hird. Han mødte
frem hos ham i Ribe og forlangte sin sold som hirdmand. Men da han fik den, udlagde han det
som en dusør for at tage livet af kongen. Erik blev nu tilfældigvis anmodet om at bilægge en
voldsom strid mellem nogle bønder ved kongelig voldgift, og han besluttede sig for at det
skulle ske på landstinget. Her var der en mand af folket der fremførte en klage over Plov, og da
Plov fik pålæg om at give manden oprejsning, lod han som om han ville tage ordet: han trådte
frem - med sit spyd i hånden - og forlangte ørenlyd. Også kongen stod støttet til sit spyd, og
han gav nu tegn med hånden til den urolige folkemængde om at de skulle være stille. Plov
havde forestillet sig at kongen bar brynje under kjortelen, men da han havde betragtet ham
nøje i et stykke tid, og det gik op for ham at han var ubeskyttet, gennemborede han ham med
sit spyd. Og for at virke lige så modig i ord som i handling råbte han til de andre at han havde
fældet kongen, nu skulle de dræbe hans krigere. Kongens mænd flygtede skrækslagne til alle
sider, men Erik Håkonsøn, der havde fået tilnavn efter sin blide natur, gav en strålende prøve
på sin tapperhed. I lang tid forsvarede han med sit sværd kongens afsjælede legeme, og da
hans kammerater tog flugten, var han den eneste af alle de mange krigere der ikke lod sig ryste
- en værdig tronarving for den konge han vedblev at kæmpe for, selv efter han var død.
2
1
Nu stod Danmarks trone tom, men ingen stolede så meget på sin afstamning eller sine evner
at han vovede at kandidere til den eller tage den med magt. For hverken Eriks søn Sven eller
Magnus' søn Knud eller Knuds søn Valdemar var endnu gamle nok til påtage sig regeringen. På
den anden side erklærede Christiern, der havde hjulpet med at hævne Valdemars far, at denne
dreng var glimrende kvalificeret til kongemagten. Men hans mor, som godt kunne se at denne
hæder var så tæt besat med alvorlige farer at den kun med nød og næppe kunne løftes af en
voksen - og ville være dødsensfarlig for en lille dreng - nægtede at udlevere sin søn til
Christiern og erklærede at der var ældre mænd der havde større adkomst til det hverv. Men da
han blev ved med at plage hende, fik hun ham til sidst til i det mindste at sværge på at han
ikke ville lade drengen blive valgt til konge.
s. 592
369 af 594 sider
Saxo, Saxos Danmarks historie, 2000
2
Christiern bragte ham nu frem for folket på landstinget og mindede dem om alt det gode hans
far havde gjort for dem: hvordan han havde styrket lov og ret derhjemme, hvordan han ude
havde slået fjenden tilbage, hvordan han havde renset fædrelandet for tyve og røvere, hvordan
han havde forvandlet et på det nærmeste udslukt og livløst Danmark til vendernes behersker,
hvordan han havde sørget for at alle, hver og en, fik fuld erstatning for hvad de havde mistet
ved plyndring - og hvordan han efter alle disse gode gerninger havde fortjent at riget blev
overdraget til nogen af hans kød og blod. Men eftersom hans søn endnu ikke havde alderen til
at overtage magten, og det ikke var hensigtsmæssigt at danskerne skulle føre krig under
kommando af en dreng, måtte de altså se sig om efter en mand der kunne bestyre riget som
formynder for drengen indtil hans myndling kom til skelsår og alder. Og den opgave var ingen
mere velegnet til at påtage sig end Erik, den gamle Eriks dattersøn: Han var tapper og
pligtopfyldende, og af kongelig afstamning på mødrene side. Og han ville afstå magten til sin
myndling så snart han blev voksen. Sådan overtog Erik kongemagten, både fordi han havde
folkets støtte og på grund af den glans der stod om drengen.
3
Når man ser bort fra tapperheden, havde naturen ikke udstyret Erik med nogen som helst
kvaliteter: han var lige så blottet for kløgt som ubehændig til at formulere sig. Faktisk tog han
så lidt hensyn til sit liv at hans mænd som regel holdt ham nøje under opsyn når et slag skulle
begynde, for at han ikke skulle styrte frem mod fjenden helt på egen hånd.
4
Da Eskil nu hørte at kongen havde mistet livet ovre i Jylland, begav han sig omgående til Skåne
for at sikre sig ærkebispesædet. Men Erik var mere stemt for at gennemføre den plan som
hans forgænger ikke havde fået ført ud i livet, og agtede at forfremme Rike til værdigheden
som ærkebiskop. Skåningerne ville til gengæld hellere udsætte sig for det værste end lade
bispestolen overgå til en anden slægt, og besluttede sig for at gå i krig mod kongen. Og da Erik
fik det at vide, var han mere end villig til at opgive sin plan, for han ville ikke skaffe sig en
mængde fjender på halsen ved at støtte en enkelt ven, så han gav Eskil tilladelse til at flytte til
Lund og udnævnte med de gejstliges billigelse Rike til biskop i Roskilde.
5
I mellemtiden var Oluf Haraldsøn vendt tilbage fra Norge for at gøre krav på sin fædrenearv,
som hans onkel havde beslaglagt under borgerkrigene. s. 593 Men Erik svarede med at henvise
til den ældgamle lov der siger at den der har forbrudt sig mod fædrelandet, straffes med tab af
sin formue. Olufs far havde nemlig gjort sig fortjent til den straf som loven fastsatte, ved at
benytte fremmede krigere mod sit fædreland. Hermed følte Oluf at han havde fået en gyldig
grund til krig, og han greb med begejstring den anledning det gav ham, til at gøre oprør. I hans
øjne var afslaget en fornærmelse der gav ham frie hænder til at foranstalte et kup, og fra at
have krævet sin private formue tilbage endte han nu med at gå efter hele riget. Dog besluttede
han sig for at holde sit had skjult og i stedet snigmyrde kongen. Han satte angrebet ind en nat
hvor kongen var indlogeret i Arvelund, men da han i dybeste hemmelighed nåede frem, fik
vagterne øje på ham. De vendte straks deres heste og råbte allerede på afstand til krigerne, der
lå i deres dybeste søvn, at de skulle gribe til våben, hvorefter de selv gjorde sig klar til at
370 af 594 sider
Saxo, Saxos Danmarks historie, 2000
forsvare indgangene som de første. Snart efter kom deres kammerater dem til undsætning, og
med deres hjælp lykkedes det dem at slå angrebet tilbage.
6
Oluf lod som om han havde opgivet sit forehavende, og begav sig i huj og hast til Sverige. Men
aldrig så snart havde Erik forladt Skåne før han vendte tilbage igen og ved proklamation kaldte
til ting i Arnedal. Her lokkede han folket over på sin side med løfter om et liv i større frihed, og
derved lykkedes det ham at blive udråbt til konge. Det gjorde Eskil aldeles rasende, og han gik
til angreb på ham med en lokal styrke fra Lund - men med større ildhu end held. Først
besejrede Oluf ham på slagmarken, derpå belejrede han ham i byen, hvor han var søgt ind
efter slaget, og til sidst så Eskil sig nødsaget til at udlevere gidsler og sværge ham troskab for at
redde livet. Men senere hen, da Oluf var draget væk igen, så han sit snit til at undslippe, og nu
havde han den forbløffende dristighed at lægge større vægt på sin hengivenhed over for Erik
end på gidslernes liv og sit eget højtidelige løfte, for han så ikke noget syndigt i at bryde en
påtvunget ed for at pleje et frivilligt venskab. Denne hengivenhed og pålidelighed belønnede
kongen, da han nåede frem til ham ovre på Sjælland, med en gave bestående af omfattende
jordarealer og adskillige landsbyer.
7
Men i Skåne holdt de stadig ivrigt på Oluf, og kongen tog biskoppens flugt som et personligt
nederlag selv om han ikke havde været til stede selv, så for at komme på rette spor igen,
samlede han en stor flåde til et felttog og sejlede over til den kyst der på folkesproget kaldes
Landøre. Det sted havde han sine s. 594 bange anelser om, for han troede på en gammel
overtro der sagde at konger der gik i land på kysten her, ikke ville holde året ud. Men netop
fordi han frygtede for sit liv hvis han kom der, gik han glip af sejren ved at holde sig væk. Han
holdt sig langt fra landjorden som om den betød død og ulykke, og nærede en frygt for
pløjemarker som han ikke nærede for våben, så da han havde stillet sine styrker i slagorden,
overlod han det til Eskil at føre dem i kamp. Men Eskil forstod sig bedre på en biskops hellige
embede end på krigsførelse og havde lige så lidt held med det som sidst. Det var sørgeligt for
kongen at se på - et frygteligt syn der kunne belære ham om at en hærfører bør stole mere på
sin egen styrke end på kvindagtige skrøner.
Hvor må han dog have været grundigt spundet ind i overtro og naive vildfarelser! Han der
ellers altid havde været så stærk og modig at hans krigsfolk måtte holde på ham for at han ikke
skulle kaste sig hovedløst over fjenden, han holdt sig nu ude af slaget som om han var bange -
og stod dér på nært hold og så til mens han led nederlag fordi han ikke ville deltage selv.
8
Den sejr opmuntrede Oluf ud over alle grænser, som om han allerede havde gjort det
fuldstændigt af med Erik, så nu beslaglagde han, uden nogen respekt for hvad der er helligt,
ikke bare kongens, men også ærkebispens ejendom, og da han ikke kunne glemme hvordan
Eskil nu hele to gange havde udfordret ham, viste han ham den hån at indsætte en anden
mand, der også hed Eskil, til at varetage bispeembedet. Og han opførte sig virkelig som om
han med det nylig overståede slag havde knust sin modstander fuldstændig, for det næste
han gjorde var at efterlade alle brynjer i Lund og rejse sin vej uden nogen frygt, og uden nogen
våben. Da kongen fik det at høre, samlede han alle de lette fartøjer han kunne finde i hele
området, og satte sin hær over fra Sjælland mens venner i Skåne på lang afstand slog
371 af 594 sider
Saxo, Saxos Danmarks historie, 2000
funklende gnister med flintesten for at vise dem vej. De fire tapreste mænd i Olufs hird lod
han pågribe i deres hjem og drukne. Den falske biskop blev af den ægte frataget sine
værdighedstegn, og kongen henrettede ham ved hængning. Derpå beslaglagde han fjendens
våben, som hans krigere var yderst tilfredse med at få som bytte. Endelig gjorde han brug af
disse våben da han besejrede Oluf i et slag ved Glumstorp.
9
Oluf flygtede til Götland, men efter nogle dage vendte han tilbage gennem Blekinge. Endnu en
gang blev han slået på flugt af Erik, men da han nåede s. 595 ind i de snævre bjergkløfter, følte
han sig tilstrækkeligt sikker på den beskyttelse de gav ham, til at nedkæmpe de nærmeste
forfølgere. Han sendte også en afdeling af sin hær mod fjendens bagtrop, og med den flok
udslettede han på det nærmeste borgerne fra Lund. Efter alt det tog han igen flugten. Og nu
mente han åbenbart ikke at han havde tilstrækkeligt held med sig i Skåne, for han flyttede
krigshandlingerne over til Sjælland i håb om at et nyt kampområde ville give ny medgang. Dér
blev han slået af sjællænderne under kommando af Rike i et slag ved Bydinge Å, hvorefter han
forsvandt til Halland.
10
Herfra vendte han igen tilbage til Sjælland, og da han af nogle bønder fik at vide at biskoppen
opholdt sig i landsbyen Ramløse, blev han i al hemmelighed dér i nærheden natten over.
Lyden af Rikes morgenbøn fortalte ham hvor hans kammer var, og han gav sine krigere ordre
til at storme indgangen. Tjenerne styrtede til for at forsvare den, men blev hugget ned på
tærsklen. Da biskoppen selv så at han befandt sig i den yderste livsfare, besluttede han at livet
var mere værd end messen, dækkede hovedet bag et skjold og satte en drabelig kamp op for at
holde fjenderne ude, mens hans sekretærer, der ellers kun skulle tage sig af hans dokumenter
og signet, dyngede hynder og puder op for at holde på døren, der var nær ved at bryde
sammen. Da Oluf altså ikke kunne indtage huset med våben, stak han det i brand. Men
biskoppen mente at det var mere værdigt at bukke under for sværdet end for ilden, og bad
derfor så mindeligt om frit lejde så han kunne veksle nogle ord med Oluf. Det lovede Oluf
nådigt, men i det øjeblik Rike fortrøstningsfuldt stak hovedet ud af døren, blev han hugget
ned.
11
Så snart Oluf havde fået sin hævn med dette mord, skyndte han sig ned til stranden, og lige så
tyst han havde listet sig fra borde, lige så rask sprang han nu ombord igen, så han kom til søs
og af vejen inden kongen, der på det tidspunkt opholdt sig lige i nærheden, fik nys om hvad
der var sket. Men da nyheden nåede paven, udstedte han den skarpest mulige bandlysning
imod ham, og samtidig gav han alle andre bisper i Europa beføjelse til at fælde den samme
dom over ham. Han indskærpede ligefrem over for samtlige bisper i Jylland at de skulle
effektuere dommen med al den strenghed hans ugudelighed og helligbrøde havde fortjent, for
i hans øjne var den der havde myrdet en højt respekteret bestyrer af de hellige sakramenter,
uværdig til selv at få del i sakramenterne.
12
Men så snart det gik op for Erik at Oluf var på vej til Halland, satte han s. 596 efter ham så
372 af 594 sider
Saxo, Saxos Danmarks historie, 2000
hurtigt han kunne. Oluf var i nærheden af Årstad da han fik besked om at Erik var gået i land,
og til sin flugt udnyttede han nu at der i nærheden lå en bro som han rev ned bag sig,
hvorefter han i ro og mag kunne slå sig ned på sin side af åen. Et mindre antal af hans krigere
som ikke havde været hurtige nok til at flygte - hvad enten det så skyldtes tapperhed eller
ugidelighed - blev overrumplet af de nytilkomne og hugget ned.
På det tidspunkt var der en af Eriks gamle krigere, en vis Ingemar, der fik den ide at man ikke
behøvede at investere et helt slag i at rydde Eriks rival af vejen når en hurtig list kunne klare
det. Om det var håbet om belønning eller trangen til berømmelse der lokkede ham, er ikke til
at sige, men nu lod han som om han var desertør, opsøgte Oluf og sluttede sig til hans følge
som om han var gået over til hans side - indtil han besluttede at tidspunktet var inde til at
gennembore ham med sit spyd som han red dér, synlig for alle og enhver. Så meget stolede
han på sin hurtige hest. Og han ville da også have haft held med det hvis ikke Oluf havde ladet
sig glide ned fra hesten og havde undgået spydet ved at kaste kroppen til side. Så sporede
Ingemar sin hest, men da han forsøgte at finde en genvej til at slippe væk, red han af vanvare
hovedkulds ud i en sump, hvor han blev fanget i bundløst dynd og dræbt - så det gik ikke just
som han havde forestillet sig.
13
Efter disse begivenheder lod Erik sig friste af tanken om ægteskab, og den han giftede sig med,
var en søster til ærkebiskop Hartvig af Bremen, så hendes slægt var godt nok fornem, men
hendes ærbarhed var ikke slet så imponerende som hendes afstamning. Efter hendes råd
begyndte han at give væk af det jordegods der fra gammel tid havde tilhørt kongen, især til
dem der havde stået tappert på hans side mod Oluf. Når det drejede sig om at belønne de
mænd der havde udsat sig for fare for hans skyld, sparede han ikke på den kongelige formue -
som om det udelukkende var det han havde overtaget den for: at øse den ud på andre med let
hånd og udbetale rub og stub som sold til sine krigere. I sidste ende lykkedes det ham at gøre
en ende på sin rival og størstedelen af hans hær ved Tjutå.
14
Han viste dog ikke helt den samme tapperhed i sine udenlandske krige som i de hjemlige. For
de felttog han foretog mod venderne, vakte snarere latter end skræk. Så sløvt og slapt var alt
hvad han havde med at gøre, at man ikke skulle tro det var en mand der stod for det. Han
kunne finde på at opgive et felttog på opfordring fra de mest betydningsløse personer. Om det
så bare var køkkensvendene s. 597 der råbte »vi vil hjem«, gav han tit og ofte efter og opløste
flåden. Og fordi han var så skvattet, blev de vilde barbarer så frimodige at de ikke alene tog det
med ophøjet ro når han drog ud mod dem, men ligefrem gjorde indfald mod ham når han
blev derhjemme. Engang han var på vej fra Sjælland over til Fyn og opdagede at han blev
forfulgt af sørøvere, fik han frygtelig travlt med at komme ind til land, hvor han skamfuld og
skrækslagen rømmede skibet og efterlod alt dets udstyr som bytte for røverne.
15
Der gik nu nogle år, og da han på et tidspunkt opholdt sig på Sjælland, mærkede han at han
var blevet syg og havde fået feber, og han begav sig over til Fyn, som var hans fødeegn, for at
kunne opgive ånden hvor han havde modtaget den. Dér måtte han erkende at der ikke fandtes
noget middel mod sygdommen, og når han ikke kunne drage omsorg for sit legeme, ville han i
det mindste gøre det for sjælen: han udskiftede sin kongelige dragt med en munkekutte,
373 af 594 sider
Saxo, Saxos Danmarks historie, 2000
sammenkaldte sin livvagt og gav officielt afkald på riget. Man mener nemlig, og det er også den
lære de kirkelige sagkyndige bringer videre, at der ikke findes nogen bedre vej til
syndsforladelse end at hengive sig til Gud med anger og bod. Så tog Eliv fra landsbyen Vissing,
der sad sammen med de andre ved konges sygeleje, ordet og opfordrede alle de øvrige til at
afgive deres stemme med omtanke når den nye konge skulle vælges, for nu var de jo løst fra
deres hidtidige tjeneste. De ord gjorde en ende på kongens liv - den smule der var tilbage af
det - for det var mere end han kunne klare, at de diskuterede hans efterfølger mens han stadig
selv var i live.
3
1
Efter Eriks død var folket delt i spørgsmålet om kongevalget. I Jylland var det Knud og på
Sjælland var det Sven - den ene søn af Magnus, den anden af den foregående kong Erik - der
agiterede voldsomt for at blive valgt. Den ene udmærkede sig ved sin fars store indsats, den
anden ved sin bedstefars. Sven anglede altså efter stemmer blandt sjællænderne, og de fleste
af dem var velvilligt stemt over for hans kandidatur, men en mand ved navn Oluf med
tilnavnet Stam, der holdt strengt på traditionerne, forbandede alle der ville give ham
kongeværdigheden, og også ham selv hvis han tog imod den. Ingen skulle få ham til at
stemme for dét i huj og hast uden at fædrelandets højeste myndighed var blevet spurgt, eller
at overdrage kongeværdigheden til en privatmand uden billigelse s. 598 fra rigets folk. Han
mindede om at selv om valgstedet var på Sjælland, lå valgretten hos det samlede folk. Hele
forsamlingen blev nu usikker og begyndte at trække lidt i land, men en mand ved navn Sten
gav pokker i hvordan man bar sig ad i gamle dage, (og Sven havde i al hemmelighed været hos
ham med forskellige løfter), så han foreslog som den første Sven til konge, og fik størstedelen af
forsamlingen til at sige det samme. Enden blev at folkemængden sluttede op om hans mening
og vedtog præcis det samme som de et øjeblik før selv havde været betænkelige ved.
2
Sjællænderne var særdeles interesserede i at få støtte fra deres naboer til den konge de havde
valgt, og samme Sten tog nu initiativet til at en usædvanlig veltalende mand ved navn Jakob
Kolesøn blev sendt ud på en snedigt udtænkt, betroet mission: han skulle smigre skåningerne
med deres store betydning og derved lokke dem til at bakke op om sjællændernes valg. De lod
ham ledsage Sven under et besøg i Skåne, og da han fik lejlighed til at ytre sig, gjorde han
opmærksom på at det ikke havde været sjællændernes mening at kræve nogen forrang til
deres egen holdning til kongevalget uden skåningernes samtykke. De ville på alle områder
hellere lade sig lede af skåningerne end gå i forvejen, og de ville aldrig foretage sig noget
betydningsfuldt på egen hånd. På den anden side havde de en dybt rodfæstet hengivenhed
for Sven, og ham ønskede de inderligt at få til konge - hvis altså skåningerne kunne tilslutte sig
det. Ikke kun hans egne fremragende egenskaber, men også hans fars og farfars indsats talte
for ham. De måtte huske på, sagde han, hvordan de selv på egen hånd havde knust de
samlede styrker fra hele det øvrige Danmark, og hvordan de havde givet Svens far magten på et
tidspunkt hvor han stort set havde opgivet ethvert håb og ikke ventede sig andet end døden.
Nu bønfaldt han dem om at behandle sønnen med den samme velvilje som de havde vist
hans far. Og ved på denne måde at gøre det klart hvad sjællænderne følte, men fortie hvad de
havde gjort, sikrede han fuld opbakning bag Sven, og det var ikke kun udsendingene fra
Sjælland, men også mindet om deres egne tapre bedrifter der vakte deres sympati for ham.
374 af 594 sider
Saxo, Saxos Danmarks historie, 2000
3
Knud blev ophøjet til den samme værdighed af jyderne, der var forargede over at Sven havde
haft den uforskammede frækhed at lade sig udråbe til konge på de to landsting. Og med
jyderne i ryggen begav han sig så til Sjælland for at tage magten dér. Derpå gav han i al
hemmelighed ærkebiskop Eskil, som også s. 599 havde støttet Svens parti, nogle løfter der fik
ham til at skifte side. Biskoppen var fyr og flamme og gav gennem mellemmænd Knud besked
om at sejle til Skåne med sin flåde, så ville han selv stå på hans side i kampen. Men han måtte
skaffe sig et påskud for at gå over til fjenden, en rimelig begrundelse der kunne dække over
hans tvivlsomme loyalitet, og han opdigtede derfor nogle fornærmelser fra Svens side og lod
som om han var på vej til at komme i klammeri med ham. Så samlede han sine krigere og drog
til Lund, hvor også Sven opholdt sig, som om han ville drøfte sagen med ham.
Mens han nu sad dér og førte skinforhandlinger om et forlig, kom der besked fra dem han
havde sendt ud for at holde udkig, om at Knud var på vej. Så afbrød han omgående samtalen,
og i selv samme øjeblik afslørede han sin plan, som ingen af de andre kendte noget til. Han gav
tegn til afmarch og red over hals og hoved ud til kysten. Men da Knud kom sejlende, var han
ikke nået frem endnu, og så ville Knud ikke sætte sine tropper i land på stranden. Bandende
over biskoppen og hans tomme løfter dirigerede han sine skibe ud på åbent hav igen og
tilbage til Sjælland. Sådan forpurrede skæbnen hans plan, og intet gik som han havde tænkt
sig.
4
Men Sven var fulgt efter biskoppen da han fór ud af byen, og da han nu kom tilbage igen,
besejrede han ham i et slag og tog ham til fange. Og eftersom der ikke var noget offentligt
fængsel at sætte ham i, gjorde han for hans skyld en kirke til et fangehul og anbragte ham
øverst oppe i Skt. Laurentius' Kirke. Men da han var bange for at det skulle ende med en
bandlysning, hvilket er den strengeste straf en biskop råder over, løslod han ham igen. Og ikke
nok med det: han forærede ham også en hel landsby og en stor del af øen Bornholm for at
være sikker på at opnå hans helhjertede støtte. Derefter indledte han, uden biskoppen,
krigshandlinger med sin rival i nærheden af landsbyen Slangerup på Sjælland, hvor han slog
ham i et umådelig blodigt slag og jog ham væk fra øen. Sejrherren vendte tilbage til Skåne,
Knud søgte tilflugt i Jylland.
5
På samme tid var det gået op for paven hvordan hedenskabets stormflod var på nippet til at
lægge kirken i grus, og derfor sendte han breve ud til hele Europa med befaling til den kristne
tros dyrkere om at gå til kamp mod alle dens fjender. Hver enkelt af den katolske kirkes
provinser fik ordre om at angribe de hedninge der boede nærmest. Og danskerne ville ikke
forsømme deres pligt over s. 600 for den fælles kirke af hensyn til deres private felttog, så de
smykkede sig med det hellige korsfarertegn og efterkom befalingen. Knud og Sven udvekslede
gidsler, indstillede deres fjendtligheder og sluttede fred indtil videre for at kunne gå mere
effektivt til værks: De trak sværdet ud fra deres egne indvolde og vendte det til kamp for
kirken.
6
375 af 594 sider
Saxo, Saxos Danmarks historie, 2000
Den konflikt som kampen om kronen havde skabt mellem dem, skrinlagde de altså for i stedet
at komme overens om et fælles felttog. Og nu satte de kursen mod vendernes land med deres
forenede styrker mens tyskerne efter aftale invaderede landet fra en anden side. Jyderne,
under kommando af Knud, og hedebyboerne, under Sven, gik til angreb på en fjendtlig havn.
Som de sidste kom også sjællænderne og skåningerne til og lagde sig i en ring uden om den
første flåde, hvor de nu kunne finde plads. Inde på stranden ankom nu sachserne for at slutte
sig til danskerne, også de fulde af iver efter at forsvare kirken. Snart efter påbegyndte begge
hære en belejring af byen Dobin, der er berømt for sit sørøveri, og alle de mange danskere
forlod skibene, på nær ganske få der skulle holde vagt ved flåden. Da det gik op for rygboerne
hvor få vagterne var, besluttede de at sætte et angreb ind mod den fjendtlige flåde som en
første håndsrækning til de belejrede. Og straks efter kastede de sig over skåningerne, der lå
forrest, og gjorde det af med dem omtrent til sidste mand - hvilket kun morede jyderne, der
ikke regnede dem der stod under en anden hærfører, for forbundsfæller. Samtidig var mindet
om slaget ved Fodevig endnu ikke svundet bort: det had der kort tid inden havde været
mellem de to parter, var endnu ikke kølnet. Men biskop Asser af Roskilde, som kongen havde
givet kommandoen over flåden, var fej nok til omgående at forlade sit skib. Han gik i
skibsbåden og sejlede over og gik ombord i et handelsskib for at komme i skjul - så i stedet for
at anspore mændene til tapper kamp med et lysende eksempel, skræmte ham dem ved at lade
dem se på sin skandaløse flugt.
7
Skåningerne surrede først deres skibe sammen i en tæt klynge for at de mere frygtsomme af
dem ikke skulle have mulighed for at stikke af. Men der gik ikke lang tid før nederlaget var klart,
og så begyndte de på må og få at kappe de bånd de havde været så omhyggelige med at
knytte. Nogle faldt for sværdet, andre kastede sig i bølgerne for at fremskynde døden. Da
rygboerne opdagede at en del af skibene var så store at de kunne blive svære at erobre,
prøvede de at få deres s. 601 besætninger til at gå i panik ved at få det til at se ud som om de
selv var vældig mange: de fordoblede deres egen flåde med de dræbtes skibe, som de trak væk
og udstyrede med presenninger der skjulte deres tomme indre og gav indtryk af at de var fuldt
bemandede. De brugte også en anden, ikke mindre udspekuleret krigslist til at få flåden til at
syne af noget: om natten sejlede de ganske stille ud på åbent hav, og når det blev daggry,
vendte de tilbage igen så det så ud som om det var en helt ny flåde eller forstærkninger der
stødte til. Men de gjorde det for ofte, så det snedige kneb mistede sin virkning.
8
Danskerne var i fuld gang med belejringen da de fik underretningen om at deres flåde var
blevet ødelagt af et sørøveroverfald. Den nyhed kaldte dem tilbage, og nu fik de fat i de få skibe
der var tilbage, og jog rygboerne - der var for bange til at gøre modstand - ud af havnen. Sådan
hævnede de massakren på deres kammerater ved at slå fjenderne på flugt, skønt havet endnu
var omtrent ufremkommeligt for lig af faldne krigere.
9
Eftersom Sven havde mistet det skib han var kommet på, ville Knud overlade ham sit
langskib, men Sven var yderst skeptisk over for venligheder fra en rival og rynkede på næsen
ad det høflige tilbud. For da han så at den andens tropper var uskadte mens hans egne på det
nærmeste var udslettede, ville han ikke indlade sig på at sejle hjem i den andens skib. Han
begav sig til Slesvig, og efter et stykke tid - men inden Knud nåede frem - besatte han
376 af 594 sider
Saxo, Saxos Danmarks historie, 2000
Sjælland, hvor han udstyrede Roskilde, der ingen bymur havde, med vold og grav så den
kunne fungere som tilflugtssted. Bevogtningen af byen overlod han til Ebbe, hvorefter han
fortsatte til Skåne.
10
Knud følte på den anden side at skæbnen havde været på hans side da den gav skåningerne
de store tab, for han opfattede det sådan at jo mere den havde svækket hans rival, jo mere
havde den styrket ham. Så for at Sven ikke skulle få ro til at komme sig over de ødelæggelser
hans sidste nederlag havde voldt ham, rykkede han nu over til Sjælland med sine overvejende
jyske styrker. Sjællænderne stod splittet og støttede både ham og hans modstander, men han
regnede med at de ville holde sig mest til den der først havde haft magten over øen.
11
Men da det gik op for ham at Roskilde på Ebbe Skjalmsøns initiativ havde svigtet hans side og
lukket sine porte for ham, sendte han en person ved navn Sune, der ikke havde meget andet
end sit gode snakketøj at prale af og ikke var s. 602 nær så udspekuleret som han var
velformuleret, i forvejen for at overtale byen til at overgive sig. Da han nåede frem, red han
først frem og tilbage foran volden på en meget provokerende måde, men det varede ikke længe
før han kastede sig ud i en formfuldendt og flydende tale til mændene oppe på toppen af
volden, en tale hvori han fremførte sit ærinde med stor veltalenhed - men uden større succes.
Ebbe var meget omhyggelig med at svare ham venligt og indsmigrende og sendte nogle unge
mennesker ud til ham - tilsyneladende for at overgive sig, men i virkeligheden for at tage ham
til fange. En af dem listede sig lidt efter lidt helt hen til ham indtil han med voldsom kraft
kunne gribe hesten i hovedtøjet, og mens de øvrige slog til hesten bagfra, trak han
udsendingen ind til byens borgere som fange. I første omgang blev han lagt i lænker, men
senere, da Sven kom til stede, fik han øjnene stukket ud som straf for sine dumdristige
opfordringer.
12
Da Knud hørte det, opgav han tanken om at erobre byen, og i stedet vendte han tilbage til
Jylland. Men så snart han fik en passende lejlighed til det, tog han igen til Sjælland, i håb om
at han ville have mere held med sig denne gang. Han gik uden varsel i land på det sted hvor
havets bugtninger omskyller landet fra begge sider, indtog Roskilde, der stod ganske
uforberedt, og brændte Ebbes gård ned til grunden. Ebbe selv havde bragt sig i sikkerhed hos
Sven. For at sikre at Knud ikke skulle komme i en situation hvor han måtte forlade byen igen
fordi han ikke havde noget at betale med, blev det besluttet at byen skulle yde ham offenlig
støtte i form af fødevarer. Og ganske tilsvarende følelser nærede skåningerne for Sven: for at
han ikke skulle blive tvunget til at nedlægge våbnene på grund af fødevaremangel når pengene
slap op, leverede de ham offentligt indsamlede forsyninger. Så intens en kamp om ære og
værdighed var der mellem de to parter.
13
Imidlertid opsøgte nogle af Jyllands fornemste mænd, der samtidig var kendt som enestående
krigere, Sven med to langskibe. Med dem ved sin side, og også med tilslutning fra Eskil, satte
han en hær over til Sjælland, hvor han stødte sammen med Knud i et slag nær landsbyen
377 af 594 sider
Saxo, Saxos Danmarks historie, 2000
Tåstrup. Da hans linjer her begyndte at vakle, fulgte han de feje af sine mænd og flygtede, men
de mere tapre af dem sejrede og kaldte ham tilbage, og netop som han troede slaget var tabt,
stod han pludselig som sejrherre. Omvendt havde Knud ikke fået lov af sine mænd til at gå
med i kampen, hvad enten det nu var fordi han endnu var for ung, eller fordi de s. 603 ikke ville
udsætte ham for krigens farer, så han endte som tilskuer til slaget i stedet for hærfører.
4
1
Nogle dage senere sluttede Valdemar, den hellige Knuds søn, sig til Sven for at lære
krigshåndværket i hans tjeneste. Han havde nu endelig nået en våbenfør alder, men hadede og
afskyede Knud for det hans far havde gjort. Og hans popularitet sikrede en kraftig forøgelse af
Svens styrker. Af Sven fik han sin fars hertugdømme. En vis Knud, Henriks søn, gjorde ganske
vist krav på den samme titel som len under Knud Magnussøn, men ham fik Valdemar bugt
med i løbet af en hel serie af krigshandlinger. Deres kamp om dette begrænsede område lod
ikke kongernes om riget noget efter - men sejren gik hver gang til Valdemar. Knud på sin side
var en fremragende taler, men opførte sig aldeles umuligt.
2
Sven stod nu vel rustet med både medgang og forstærkninger, og han rykkede over til Fyn,
hvorfra han havde tænkt sig at jage sin rival over til Jylland. Men her mødte han en flygtning
ned navn Edler, og han overtalte ham til at foretage et togt mod holstenerne i stedet. Der ville
være rigeligt med mindre både til at færge dem derover, garanterede han. Lokalbefolkningen
havde nemlig revet broen ned for at besværliggøre overgangen. Men da de nåede frem til
Ejderen, viste det sig at han tog temmelig let på det løfte, for han kunne ikke stille mere end to
ganske små både. Sven havde tænkt sig at sejle af sted før alle andre i den ene, men hans
krigere var fornuftige nok til at holde ham tilbage og bad ham sende nogle andre over i
forvejen for at rekognoscere i stedet for at sætte sit eget liv i fare for at undersøge sagen. For et
sted i nærheden lå de sikkert på lur for at kaste sig over hans tropper så snart der var nået så
mange frem som de mente de kunne magte. Og den forudsigelse slog ikke fejl, for holstenerne
lå gemt i et nærliggende krat og ventede tålmodigt på at fortroppen nåede frem. Og så snart
der var kommet så mange over som de følte sig sikre på at de kunne overmande, styrtede de
frem og dræbte eller fangede hver og en af dem, på trods af at danskerne satte sig til
modværge med stort mod - flygte kunne de jo ikke, og de var tvunget til at kæmpe for øjnene
af deres konge. Det var altså både desperation og synet af deres leder lige i nærheden der
ansporede vores landsmænd til tapperhed. Deres situation bragte i den grad færgemændene
ud af fatning at de blev liggende ude ved de pæle der står midt i floden, uden at rokke sig af
stedet, og hverken turde s. 604 bringe de resterende frem eller hente dem tilbage de allerede
havde sat over. Så de hjalp hverken kongen med at rykke frem eller de slagne med at trække sig
tilbage.
3
Imidlertid mødte Knud, der havde store og tyngende militærudgifter at trækkes med, ikke
mindre imødekommenhed i vest end den han for nylig havde oplevet i øst. Han indkrævede
skatter fra bønderne, men behandlede dem venligt, og modtog lige så stor støtte fra jyderne
som han tidligere havde fået hos sjællænderne. Sven ville nødig støde sammen med ham og
378 af 594 sider
Saxo, Saxos Danmarks historie, 2000
vendte derfor tilbage til Skåne, for det forsvindende lidt der var tilbage af hans egne tropper,
turde han ikke sætte op mod rivalens hær, der stadig var oppe på fuld styrke. Først nogen tid
efter, da han havde købt sine tilfangetagne mænd fri, følte han sig tryg nok til at beslutte at
begive sig til Jylland.
På vejen over Fyn fik han underretning om at Ebbe var død. Dette dødsfald berørte ham så
dybt at han sendte sine tropper tilbage til Sjælland og foreløbig skrinlagde det planlagte
felttog, for det var vigtigere for ham at sørge over sin kriger end at angribe sin rival. Så nært
havde han været knyttet til ham at han intet foretog sig, hverken på tinge eller i krig, uden
hans medvirken, og både i sine egne og i rigets anliggender holdt han sig nøje til hans
opfattelser og vurderinger.
4
Men så snart den umiddelbare sorg over hans død havde fortonet sig, skyndte han sig igen
over Fyn til Jylland for at genoptage krigen, og her lykkedes det ham at få borgerne i Viborg til
at kæmpe på hans side ved at love at fritage dem for skat til kronen. Her ankom nu Knud med
sine store styrker fra den østlige del af riget, og han ville utvivlsomt være gået af med sejren
hvis han ikke havde fulgt et råd fra sine venner og ladet rytteriet kæmpe til fods.
Stormændene på hans side havde nemlig taget ved lære af de tidligere slag, hvor det var gået
galt med rytteriet, og for at muligheden for flugt ikke skulle rive de feje med sig, forsøgte de at
lægge tvang på sig selv ved at fjerne midlet til flugt, nemlig hestene. Knud anbragte de
sammen med ganske få ryttere midt inde i fodfolket så han kunne bedømme de kæmpendes
indsats.
5
Aldrig havde Sven haft så lidt tiltro til sin egen sag. Men da han så hvordan fjenden frivilligt
skilte sig af med sine egne kampmidler, blev hans dybe modløshed afløst af store
forventninger. For han var helt klar over at uden rytteri ville s. 605 de kæmpe langsommeligt og
ubehjælpsomt, og på den måde havde de snarere svækket deres forsvar end styrket deres
standhaftighed. Og for at man ikke skulle kunne sige om ham at han ikke selv havde den type
tropper, gav han viborgenserne, der alligevel ikke forstod sig på rytterkamp, ordre til at kæmpe
til fods. En del af dem fordelte han mellem bueskytterne og slyngekasterne. Som våben fik de
lette skydevåben og kastesten. Umiddelbart på hver side af dem anbragte han rytterne, der så
skulle falde fjenden i ryggen. Det var først og fremmest Valdemar der stod bag denne slagorden
- ungdommeligt spinkel af krop, men energisk og stålsat af sind. Det var nemlig ham der havde
fundet på at sætte fodfolk mod fodfolk og bruge rytteriet til angreb i flankerne og fra ryggen.
6
Knud gættede fjendens planer da han så dem forberede denne dobbelte slagorden, og
besluttede at afskære dem fra at gennemføre deres list. Hvis han skulle forhindre dem i det og
undgå at de faldt hans egne mænd i ryggen, måtte der et overraskelsesangreb til, mente han.
Han sendte derfor hele sin styrke direkte mod fodfolket dér hvor de stod tættest, og da de kun
mødte spredt modstand, huggede de dem ned omtrent alle sammen. Men den tapre bedrift
afværgede alligevel ikke faren, for Sven lod sit tvedelte rytteri foretage en omgående bevægelse
til hver sin side, indeslutte dem, skræmme deres heste væk (dem havde de anbragt bag
slaglinjen af frygt for at nogen skulle flygte) og trænge ind på dem selv fra begge sider. Da Knud
så det, drejede han sin slagorden væk fra fodfolket og tog kampen op med rytteriet i stedet.
379 af 594 sider
Saxo, Saxos Danmarks historie, 2000
Han var jo nødt til at lade dem vende front mod dem der faldt dem i ryggen. Sven, på sin side,
stolede ikke rigtigt på sin egen styrke og var også bange for at udsætte sine heste for fare, så
han bestemte sig for at udmarve dem med angreb fra siderne uden at indlade sig i åben kamp
med dem. Han gav dem ikke en chance for at slås, men trak afgørelsen ud med spilfægteri
indtil de bukkede under af varme og udmattelse. Hårdest satte han ind mod dem der vovede
sig for langt frem fra slagordenen og derved udsatte sig selv for netop den fare de forsøgte at
afværge.
7
Alle disse overfald på må og få var meget ubehagelige for Knuds mænd, og de ustandselige
angreb og indfald fra siderne tog hårdt på dem. Til sidst var kræfterne sluppet op, og de var så
udmattede i alle lemmer at de, imod al skik og brug i krig, satte sig ned for at hvile sig, midt i
kampens hede. De havde hverken kræfter til at flygte eller til at kæmpe videre, men da de nu
så sig uroligt om efter s. 606 en udvej, blev de enige om at det sikreste ville være lidt efter lidt
og i samlet trop at rykke ind til byen, som de kort tid inden havde jaget indbyggerne ud af, for
her kunne de søge tilflugt i fjendens huse. Som sagt så gjort: uden at bryde rækkerne gav de sig
på march i den retning, mens nogle blev sat til at dække tilbagetoget og holde fjenden på
afstand bagude. Sådan giver nøden ofte det nødvendige mod.
8
På dette tidspunkt var en vis Barke, en af Svens mest utrættelige krigere, blevet fuldstændig
omringet af fjender, men med en imponerende tapperhed lykkedes det ham ene mand at
holde en sværm af modstandere stangen. Til sidst, da han ikke kunne se ud af øjnene for sved,
skød han skjoldet om på ryggen, greb stridsøksen med begge hænder og huggede blindt
omkring sig så han ramte alle, venner som fjender - ingen der kom i nærheden af ham, blev
sparet. Det så Valdemar, som havde kendt ham længe og var en af hans nære kammerater, og
mindet om deres gamle venskab fik ham til i huj og hast at ride derover for at hjælpe en ven i
den yderste nød. Barke tog ham for en modstander og hævede øksen til slag. Men Valdemar
var hurtigst og greb fat i ham inden hugget faldt. Kun skaftet ramte ham med voldsom kraft
på skulderen, men stålet gik forbi. Barke strittede imod af alle kræfter, og det var kun med nød
og næppe Valdemar fik reddet ham ud mellem alle de kæmpende fjender. Men omsider
lykkedes det ham da at få ham med selv om han længe gjorde voldsom modstand - og redde
hans liv imod hans vilje. Da det gik op for Barke at det var hans bedste ven der trak af sted
med ham, og at det var for at frelse ham han havde taget ham til fange, sagde han at han gerne
tog imod hjælp fra ham, men ikke hvis han skulle løbe i rumpen på en hest som en anden
fange og gøre sig til grin for alle der så det.
9
På Knuds side var der nogle der tog flugten med det samme, mens andre forsøgte at gemme
sig i byen, og enkelte styrtede af sted ned ad gaderne for at slippe væk. Knud selv forsvandt til
hest gennem de snævre stræder. De der havde søgt tilflugt i byen, blev pågrebet og anbragt
som fanger i et af husene.
Da kongen kom ind til dem, så biskop Elias af Ribe sig omkring imellem dem alle sammen og
erklærede at kongen burde bære sig ad som en gartner der fremavler de nyttige planter, men
luger de skadelige væk. Grumme ord måske, men hvis man tænker nærmere efter, må man
indrømme at de var valgt med omhu. De udtrykte sagen kort, men præcist. Og hvis Sven
380 af 594 sider
Saxo, Saxos Danmarks historie, 2000
havde rettet sig efter dem, havde han uden tvivl én gang for alle gjort det af med sin rivals
forhåbninger. Men selv s. 607 om han kunne have straffet fangerne for den skade de havde
voldt ham, ledte hans medfødte mildhed ham til at fælde en mere barmhjertig dom: de fleste
gav han lov til at købe sig fri, nogle lod han sværge ham troskab ved ed, andre lod han stille
garanti, men dødsstraf var han ikke villig til at bruge. Kun to af dem lod han henrette, og de
havde gjort sig skyld i ganske særlige forbrydelser: den ene havde hele sit liv været en afskyelig
røver, den anden havde forrådt et menneske der havde gjort ham selv store tjenester, og
myrdet ham mens han sov, og i begge tilfælde gjaldt straffen kun forbrydelserne, ikke krigen.
Adskillige af disse mænd glemte senere alt om at Sven havde skænket dem livet, og vendte
tilbage til Knuds hird uden det mindste hensyn til den gestus fjenden havde vist dem, for
troskaben mod deres første herre betød mere for dem end den mod deres nye herre. Men
Knud sejlede fra Ålborg til Lödöse og gik for en tid i eksil hos Sverker, som var hans stedfar
eftersom hans mor havde giftet sig med ham efter drabet på Magnus.
5
1
På dette tidspunkt var Danmark et land i opløsning: hjemme rasede borgerkrigen, og udefra
nåede sørøverplagen nye højder. Dem forsøgte Sven med jævne mellemrum, men ikke med
større held, at slå ned med felttog mod hele det vendiske område. I krig stod hans ihærdighed
nemlig ikke mål med hans arrigskab og angrebsiver. For i de tilfælde hvor han var nødt til at
trække sig tilbage, havde han det med at skynde sig så meget ned mod stranden at
tilbagetoget lignede en flugt. Og sine mænd bekymrede han sig ikke det mindste om, når bare
han selv kom først ned til sit skib. Denne krysteragtige opførsel fra kongens side gjorde
venderne så frygtløse at de gang på gang slagtede hans tropper mens de var på vej tilbage. Det
var også Sven der udstyrede Viborg, som hidtil havde været ubefæstet, med jordvolde og
sikrede den rige indtægter så han dér kunne have et sikkert tilflugtssted.
2
Men Knud, som i første omgang havde været velkommen hos sin stedfar i Sverige, blev
efterhånden betragtet som et problem, og følgen var at han måtte sælge alt hvad han havde af
ejendom dér i landet, for at skaffe sig føde. Der er nemlig ikke noget folk der tager mere villigt
imod flygtninge end svenskerne, og ingen der er hurtigere til at afvise dem igen. Men dertil
kom at Sverkers søn Jon, der var særdeles tapper, men ikke synderlig høvisk, digtede en spydig
vise om Knuds kampe og hans flugt, en slags smædedigt der ribbede op i hans skam og s. 608
nedværdigelse. For rigtig at ydmyge og håne sin gæst gav han sig til at drille ham med hans
ulykke og overdænge ham med morsomheder og hånlige bemærkninger om hans fejhed og
det sørgelige resultat han havde fået ud af sine krige. Al denne hån generede Knud så meget at
han købte et skib og proviant og flygtede til Polen, hvor han var sikker på at han kunne støtte
sig til sine onkler og sin familie på mødrene side.
3
Men de forestillede sig at han var ude på at få del i magten med henvisning til sin mors
afstamning, så selv om de lod ham komme alle andre steder, nægtede de at lukke ham ind på
deres borge. Ja, de så absolut skævt til ham og bebrejdede ham for ting han ikke havde gjort,
på trods af at han som slægtning havde krav på deres loyalitet. Og deres frygt blev kun værre af
381 af 594 sider
Saxo, Saxos Danmarks historie, 2000
at de kort tid inden havde fordrevet deres storebror.
4
Da han altså nok blev modtaget som flygtning, men, som jeg sagde, ikke fik lov til at komme
ind i nogen af byerne, rejste han videre til hertug Henrik af Sachsen. Heller ikke hos ham
havde han så meget held med sig som han havde håbet, hvorfor han derpå henvendte sig til
biskop Hartvig af Hamborg, der i forvejen havde et horn i siden på danskerne fordi de ikke
længere lå under hans jurisdiktion. Hos ham blev han yderst venligt modtaget, og her lykkedes
det ham endelig at låne hvad han skulle bruge til at føre krig, så nu sendte han i al
hemmelighed nogle folk af sted for at undersøge om han kunne stole på sine krigere
derhjemme. Svaret lød at de alle sammen så snart det skulle være, ville gå over til ham og
opsige deres ed til Sven til fordel for deres gamle herre. Med det tilsagn i ryggen følte han sig
på sikker grund, og han rykkede nu op i Jylland med en udenlandsk hær. Samtidig kunne
hverken Svens mildhed, hensynet til gidslerne eller skrupler over mened afholde hans mænd
fra at slutte op om ham.
5
Da Sven hørte at han var på vej, følte han sig ikke sikker på sin egen styrke, så han besluttede
at tage imod en belejring i Viborg, som han jo for nylig selv havde udstyret med
fæstningsværker. For at kunne dække de nødvendige udgifter plyndrede han ejendomme
tilhørende de mænd der var gået over til Knud, og sådan skaffede han sig indtægter ved at
røve og stjæle.
6
Men i betragtning af hvordan det var gået sidste gang de stødte sammen, havde Knud ikke
mod på at gå til angreb på byen - han var bange for at stedet bragte uheld, og slog i stedet lejr
et godt stykke fra voldene, hvor han med glæde s. 609 ville vente på at hans rival, når dagene
gik og sulten begyndte at plage ham, enten bed hovedet af al skam og stak af, eller indlod sig
på en risikabel kamp. Det var Knuds håb - og derfor sejrede Sven. Blandt dem der havde fulgt
Knud helt nede fra Sachsen, var en mand ved navn Brune, og hvad enten det nu var fordi han
var blevet bestukket af Sven, som var en af hans gamle venner, eller fordi han havde fået nok af
denne kedelige krig der kun blev trukket i langdrag, så fik han på dette tidspunkt lov til at
drage ned til Ribe med en håndfuld mænd.
7
Men da nu Sven havde opbrugt hele sin formue på de vældige udgifter han havde inde i byen,
og det stod klart for ham at han ikke havde nogen mulighed for at udsætte krigen længere,
besluttede han at han måtte forsøge noget, også selv om det var risikabelt. Så en nat begav han
sig i ilmarch, men uden en lyd, af sted mod fjendernes lejr, hvor han tidligt om morgenen
overrumplede dem midt under messen. Det kom som et chok for dem alle sammen, og alt
efter hvor modige de var, fik de travlt med enten at flygte eller at gribe til våben. Midt mellem
de to parter løb en å fuld af skjulte hestehuller, der kun kunne krydses ved et s. 610 enkelt
vadested, som Svens folk ikke kendte, mens Knuds mænd, der havde haft tid til at
rekognoscere i forvejen, havde fundet frem til det. Det var engang et ganske ubetydeligt og
ukendt vadested, men nu har det berømte slag gjort det legendarisk. Angriberne, der ikke var
382 af 594 sider
Saxo, Saxos Danmarks historie, 2000
stedkendte, kastede sig ud i vandet på deres heste, men valgte netop de ufremkommelige
strækninger af åen og måtte betale dyrt for deres iltre uforsigtighed. Da de havde mærket faren
på deres egen krop, gav de sig i stedet til at tirre fjenden på afstand med slynger og kastespyd,
for vandløbet udelukkede nærkamp.
8
Så var det at sachserne, der ikke kunne vente med at vise hvor tapre de var, ikke ville lade
landskabet stå i vejen for handling og galopperede ud i vadestedet på deres heste. Så snart
Valdemar så at en rytter kunne komme over på det sted, styrede han sin hest derhen for at
hindre dem i at krydse åen. Han red direkte imod dem, fældede sin lanse mod en af dem og
viste sin fornemme kampkunst ved at splintre den mod ham. Ude i vandet fik han til gengæld
hele fire spyd imod sig på en gang, så hans hest satte sig på bagen, men selv var han så
blændende en rytter at han formåede at holde sig i sadlen. Et femte spyd borede sig ind
mellem hans pande og hans hjelm, men han greb det i skaftet, brækkede det og rev det ud. Så
snart han var fri af den fare, sporede han hesten og red gennem vadestedet med en lille
gruppe mænd, og for ikke at stå i vejen for dem der kom bagefter, red han straks langt væk fra
åen, stillede hæren i slagorden og åbnede slaget. Oven i købet holdt han med sin ganske lille
deling den samlede fjendtlige styrke i skak indtil hele hans egen hær var nået over, så der er
ingen tvivl om at det var ham Sven kunne takke for sejren. Så snart Sven kom ham til hjælp,
flygtede Knuds folk. De tidligere slag havde givet dem en voldsom forskrækkelse, som konstant
sad dem i baghovedet og gjorde dem usikre og ængstelige. For modgangen havde i den grad
nedbrudt moralen hos Knuds mænd at deres tapperhed i det store og hele var forsvundet, og
de ikke magtede at stå fast mod fjenden: i deres sløvede tilstand havde angsten et alt for fast
tag i dem, og de var konstant på nippet til flugt.
9
Men sachserne, der var mere vant til at føre krig, udnyttede deres færdigheder som ryttere:
gang på gang gjorde de omkring og foretog udfald mod sejrherrerne så det virkede som om de
gennemførte et velordnet tilbagetog og havde alt under kontrol. Den allermest aktive af dem,
en mand ved navn Folrad, s. 611 faldt i dette slag. Han blev kastet til jorden, men selv om han
tiggede og bad, kunne han ikke finde nogen der ville tage ham til fange. De øvrige flygtede som
krystere hele dagen, og om natten blev de i en by, hvor de blev indhentet af deres forfølgere og
dræbt i de huse hvor de havde fået husly. Sejrherrerne havde nemlig aftalt at ingen på den
tabende side skulle skånes, både fordi de hadede tyskere, og fordi de havde set hvordan de der
var blevet taget til fange i den foregående krig og havde fået lov til at købe sig fri, var vendt
tilbage som fjender.
10
Knud søgte tilflugt i Sachsen. Da borgerne i Ribe fra rejsende hørte om hans flugt og hvordan
det var foregået, ville de gøre et rigtig godt indtryk på sejrherren, så de pågreb straks Brune for
så hurtigt som muligt at overlade ham til dom hos Sven. Da Sven havde fået ham udleveret,
underholdt han sig med ham i et stykke tid, og kort efter gav han ham afskedsgaver og lod
ham gå. Det skaffede i første omgang Brune hans landsmænds mistanke - og snart også død og
ulykke. For blandt de faldnes slægtninge var der dem der mente at han var blevet bestukket af
Sven til at gennemføre den forkastelige plan der havde undergravet hans kammeraters
sikkerhed: de gik ud fra at der var lusk med i spillet når han havde holdt sig ude af kampen, og
kunne ikke forestille sig andet end at kongens gaver var belønningen for hans forræderi. Men
383 af 594 sider
Saxo, Saxos Danmarks historie, 2000
da de indklagede ham for retten for forræderi, måtte de se hele deres voldsomme anklage
smuldre over for hans urokkelige forsvar - og da de ikke kunne fælde ham ved retten, tog de
livet af ham i et baghold.
6
1
Nu var Sven altså befriet for truslerne mod sin egen person, og i stedet vendte han sig mod
dem der truede riget. Han anlagde forsvarsanlæg for landbefolkningen adskillige steder ved
kysterne hvor naturen i sig selv yder beskyttelse, og han byggede to borge ved Storebælt, en på
Fyn og en på Sjælland, som skulle skræmme sørøverne og beskytte de lokale beboere. Men de
blev efter sigende begge to ødelagt af venderne. På Fyn mødte han dem i et slag, hvor han
kæmpede med stor tapperhed. Så mange vendere blev hugget ned at de fleste af Svens krigere
sled hænderne til blods med sværdet, og kødet hang i trevler på deres fingre.
2
På denne tid resulterede de mange sørøveroverfald i at Vedeman i Roskilde tog initiativ til en
sørøverorganisation med følgende regler og skikke: Sørøverne s. 612 havde bemyndigelse til,
uden ejerens tilladelse, at beslaglægge alle de skibe de mente var egnede, på den betingelse at
de betalte ham en ottendedel af deres bytte i leje. Inden de drog ud på et togt, skriftede de
deres hidtidige livs synder hos præsterne, og når de havde udstået kirkens bod, tog de imod
den hellige nadver som om de skulle dø straks efter, for de regnede med at alt ville gå bedre
hvis de havde forsonet sig med Gud inden de drog i krig. De tog ikke meget forråd med sig og
undgik al hæmmende oppakning - kun de simpleste våben og madvarer tog de med og intet
der kunne sinke sejladsen. Hos dem stod det på vågenætter og nøjsomhed. Søvn fik de
siddende, lænet til åregrebene. Hver gang de nærmede sig en kyst, sendte de spejdere ind for
at rekognoscere så de ikke kom ud for noget ukendt eller uforudset. Når vinden drev dem hen
mod en ø, lagde de ind til den, men ikke før de havde sendt folk ind for at gennemsøge
læsiden, for en fremmed flåde foretrækker normalt rolige havne. De kæmpede ofte med
fjenden, men sejrede altid uden besvær, og stort set uden at det kostede blod. Byttet delte de
ligeligt, og skibsførerne fik ikke en større andel end de menige roere. De kristne fanger de fandt
når de havde besejret en fjendtlig flåde, gav de tøj, hvorefter de lod dem rejse hjem til sig selv -
så stor medmenneskelighed viste de deres landsmænd. I tidens løb kaprede de toogfirs
sørøverskibe, og det til trods for at deres egen flåde aldrig var på mere end fireogtyve skibe. Når
de løb tør for penge, indsamlede de tilskud fra borgerne, der så som vederlag modtog
halvdelen af byttet.
Dette sørøveri udsprang, som jeg sagde, i Roskilde, i byens hjerte, men derfra bredte det sig
også til landbefolkningen, og efterhånden fik det støtte fra stort set alle dele af Sjælland. Fra en
lille og uanselig begyndelse voksede det på kort tid til noget meget stort, og før den dag der
igen var fred i landet, slækkede de ikke et øjeblik på deres aktivitet.
7
1
I mellemtiden var Knud sammen med de få mænd der fulgte ham i landflygtigheden, rejst til
384 af 594 sider
Saxo, Saxos Danmarks historie, 2000
Lille Frisland, der også hører til det danske område. Det er en egn med rigt agerland og en stor
kvægbestand. Til gengæld ligger landet lavt og lige ud til havet så vandet undertiden ved
højvande står ind over landet. For at det ikke skal trænge ind, er der diger langs hele kysten,
men hvis de bliver gennembrudt, står enge under vand, og landsbyer og afgrøder bliver s. 613
oversvømmet. For dér på egnen er der ingen områder der naturligt ligger højere end andre.
Ofte river vandet jorden af markerne og flytter den andre steder hen så der bliver sø dér hvor
den var, og jorden overgår til dem der ejer grunden dér hvor den bliver aflejret. Med
oversvømmelserne følger frugtbarhed: jorden bugner af græs. Når jorden er tør kan der koges
salt af den. Hele vinteren er alt dækket af vand, og marker og enge ligner én stor sø, og derved
har naturen også gjort det svært at sige hvor det hører til, når landet kan besejles på den ene
årstid og pløjes på den anden. Indbyggerne er vilde af natur, de er adrætte og undgår
besværlige og tunge våben. De bruger små skjolde og kæmper med kastespyd. Deres marker er
omgivet af kanaler, og til at springe over dem bruger de stokke. Deres huse bygger de på
forhøjninger af jord. At de stammer fra friserne, bevidnes af at de kalder sig det samme og taler
samme sprog. De ledte på et tidspunkt efter et nyt sted at slå sig ned, og fandt frem til denne
egn, som i begyndelsen var sumpet og fugtig, men som de gennem lang tids dyrkning har
tørlagt. Herefter kom egnen efterhånden ind under de danske kongers administration.
2
Det var altså disse folk Knud nu bad om hjælp, og da han lovede dem en vis nedsættelse af
den skattebyrde de var vant til, blev han straks yderst velvilligt modtaget. Det var et løfte der
begejstrede friserne, og ved udsigten til denne yderst begrænsede belønning påtog de sig
enorme byrder. Først og fremmest byggede de et fæstningsanlæg ved Milde Å, hvor de kunne
indkvartere ham. Så lidt måtte han betale for en vældig militær operation.
3
Da rygtet om hans tilbagekomst nåede Sven, inddelte han jyderne i rytterenheder, hvorefter
han mobiliserede en flåde fra Sjælland og Skåne. En hel del af disse skibe lod han trække over
land fra Slesvig over til Ejderen for at sikre sig at fjenderne ikke kunne slippe væk den vej. Men
det kostede ham mere end det hjalp ham. Derpå marcherede han mod den nye by med sine
tropper. Med sin beliggenhed mellem en mose og en å var den mere befæstet af naturen end
ad kunstig vej. På den ene side af den løb Milde Å i et snævert leje, men med en rolig strøm.
De besværlige naturforhold betød at kongen ikke kunne omringe byen med sin hær, og han
slog derfor lejr på et egnet sted med god plads. Derpå gav han ordre til at der skulle hugges ris i
en nærliggende skov og fremstilles fletværk til at krydse de sumpede områder med. Når en
passende lejlighed viste sig, kunne det bruges som en slags broer.
s. 614
4
I mellemtiden var der nogle af de unge frisere der for at provokere på deres sædvanlige måde
sprang over åen der løb midt mellem de to lejre, og på betryggende afstand overfaldt
omstrejfende modstandere - hvad enten det nu skyldtes at de var blevet trætte af at vente eller
at de i deres gåpåmod længtes efter at vise hvor tapre de var. Og der var da heller ikke så få der
tog udfordringen op. Et større antal af krigere fra begge hære kastede sig ind i kampen for at
redde deres egne kammerater ud af faren, for ingen af dem kunne sidde stille og se til når
deres fælles fremtid stod på spil. Lidt efter lidt greb kamphandlingerne om sig, og alle rettede
385 af 594 sider
Saxo, Saxos Danmarks historie, 2000
deres opmærksomhed i den retning som om den endelige sejr afhang af denne
forpostfægtning.
5
Da Peter Thorstensøn, som var indviet i alle kongens fortrolige sager, og som vidste alt om
hvor dumdristige friserne kan være, så hvad der foregik, gav han straks ordre til at hæren
skulle gribe til våben og holde sig rede inde i lejren. Det vidste friserne ikke noget om, og
pludselig styrtede de i samlet flok over åen, overbeviste om at kongen sad fuldkommen
uforberedt i sin lejr. Mere modigt end egentlig fornuftigt stormede hele deres hær frem i deres
forhippelse på at overrumple fjenden. Men da Svens folk var lige så hurtigt ude med et
modangreb, måtte de flygte tilbage til deres moser, hvor de var mere på hjemmebane. Men
dem kom Svens ryttere snart igennem, det var ganske nemt med de broer af fletværk de selv
havde lavet, og så snart de var nået over på den anden side, begyndte de en hidsig jagt på de
flygtende. En anden genvej skabte de med deres sværd: for de anrettede et sådant blodbad på
de flygtende at de sejrende tropper snart kunne gå på ligene tværs over åen. Da friserne var
blevet jaget på flugt, flygtede Knud til hest og gik i landflygtighed sammen med en lille flok
venner. Resten, der ikke kunne slippe væk, søgte tilflugt i fæstningen.
6
Sven troede Knud var derinde, og lagde nu al sin kraft i stormløbet på de belejrede i håb om at
lægge sin hånd på ham og derved gøre en ende på hele krigen. Han satte friske folk ind til
erstatning for de sårede og befalede at de udhvilede skulle afløse de trætte, holdt slaget i gang
både dag og nat og så omhyggeligt til at de udmattede folk derinde aldrig fik ro til at komme til
hægterne. Men de belejrede fik styrke ved tanken om hvordan fangerne var blevet hugget ned
sidste gang, for de havde forulempet ham så ofte at ingen af dem turde håbe på tilgivelse hvis
han sejrede. Omvendt var kongen nervøs for at friserne ville komme s. 615 de belejrede til
undsætning hvis han tog lettere på kampen og ikke snart fik indtaget fæstningen, og det
gjorde ham endnu mere overbevist om at det var nødvendigt at holde slaget i gang. På den
måde var det frygten der gav begge sider styrke til at holde ud. Og de nøjedes ikke med at
kæmpe om dagen, også natten blev brugt til kamphandlinger.
Foreløbig kom der nu ingen afgørelse på slaget, og på et tidspunkt skete der det at man hørte
råb i nærheden, hvorpå Valdemar, der forestillede sig at det var friserne der angreb, styrtede i
den retning som larmen kom fra, med sine styrker. Men i mørket tog han fejl af situationen og
nedkæmpede sine egne kammerater trods tapper modstand. Sådan narrede det
problematiske tidspunkt denne umådeligt tapre hærfører til at vælte død og ulykke ned over
hovedet på dem han ville have hjulpet.
7
De evindelige hug og stød og de uafbrudte anstrengelser tog hårdt på mændene i fæstningen,
og da der ikke var nogen til at afløse dem i kampen, og de aldrig fik et øjebliks ro til at samle
kræfter eller pleje deres sår, måtte de give op og overgive sig til kongen. Og hos ham mødte de
en hæderlighed og mildhed der langt overgik hvad de havde forestillet sig. Selv mod Plov, den
mand der havde myrdet Erik, viste han ved denne lejlighed et enestående eksempel på sin
barmhjertighed. Ikke engang sin fars morder ville han straffe, for han rettede sig mere efter
skik og brug ved kapitulationer end efter sin egen hævntørst. Heller ikke de øvrige straffede
han med døden eller fangenskab: han slap dem fri uden at forlange løsepenge, med en
386 af 594 sider
Saxo, Saxos Danmarks historie, 2000
bemærkning om at det for ham kom ud på et om de hyldede ham eller hadede ham, for folk
der så mange gange havde flyttet rundt på deres troskabsed, ville alligevel aldrig have held
med noget. Så snart de var sluppet fri, gik de i landflygtighed sammen med deres fyrste, for
Knud var så afholdt blandt sine mænd at ingen af dem nogensinde blev trætte af al hans
modgang.
8
Friserne måtte til gengæld betale kongen en bøde på to tusind mark samt gidsler. Men hvad
enten det nu skyldtes skammen over at de var stukket af, eller bare almindelig dumhed, så
tryglede og bad de Valdemar om at gå til kongen og bede ham genoptage krigen under
følgende betingelser: hvis han sejrede, skulle han modtage det samme beløb som sidst, men
hvis han tabte, skulle han give dem det samme nedslag i skatterne som Knud havde lovet
dem. Men Valdemar var kløgtig nok til at gennemskue hvor uovervejet den anmodning var, og
hvor usikkert s. 616 udfaldet af sådan en krig ville være, så han satte en stopper for deres
vanvittige ideer med en portion sund fornuft og gjorde opmærksom på hvor tåbeligt det var af
taberne at bede sejrherren om krig på betingelser der kunne koste dem dyrt.
8
1
Imens var Knud i Tyskland, hvor han plagede den nytiltrådte kejser, Frederik, om militær
bistand og lovede ham at gøre sit fædreland til et len under ham. Kejseren, der på en gang var
særdeles durkdreven og overordentlig ivrig efter at udvide sin magt, blev meget forhippet på
at få så stort et fremmed rige lagt ind under sit herredømme og skrev derfor til Sven: Han
mindede ham om at de var gamle venner fra dengang de tjente sammen, lovede at højne hans
anseelse og inviterede ham med påtaget venlighed til et møde hvor de kunne tale sammen -
for som han sagde: han havde fået vældig lyst til at hilse på ham, men i sin høje position som
romersk kejser kunne han dårligt komme selv. I sin ungdom havde Sven nemlig tjent i kejser
Konrads hird for at lære krigerhåndværket, og her havde han i lang tid tjent sammen med
Frederik, der dengang endnu ikke havde offentlige hverv, og som både i alder og evner var
hans ligemand.
2
Sven fulgte instrukserne og mødte frem med et fornemt følge - ikke fordi han stolede på dette
bundupålidelige menneske, eller fordi han ville berøve sin rival hans asyl, men tyskerne kendte
ham kun af omtale, så nu ville han lade dem se ham med egne øjne, og stå frem i egen person
for dem der havde svært ved at tro hvad de hørte om ham. Han vakte da heller ikke så lidt
opsigt ved hoffet med sit prægtige følge og sit prangende udstyr, ligesom han tiltrak sig hele
Tysklands opmærksomhed med sin imponerende mandighed.
Da han havde holdt sit indtog i Merseburg, hvor der var samlet en stor skare tyske adelsmænd,
blev han i første omgang ærbødigt behandlet af kejseren, men der gik ikke længe før
beskyldninger af alle slags væltede ned over ham, og han fik at mærke at kejserens
troværdighed langt fra svarede til hvad han havde lovet. Til sidst blev han stillet over for de
følgende betingelser: Han skulle selv aflægge ed til kejseren mens Knud aflagde ed til ham selv
og frasagde sig sit krav på tronen, men til gengæld fik Sjælland som len. Hvis ikke, ville
387 af 594 sider
Saxo, Saxos Danmarks historie, 2000
kejserens tropper blive stillet til Knuds rådighed og en kampklar styrke blive sendt til
Danmark, hvor den enten skulle komme Sven i forkøbet eller falde over ham i samme øjeblik
han ankom.
3
Det stod klart for Sven at han var alvorligt i knibe og havde valget mellem s. 617 at sætte livet
på spil eller at adlyde, så han indvilligede på skrømt, men under den forudsætning at de
omfattende besiddelser på Sjælland han havde arvet fra sin far, skulle være undtaget fra de
generelle betingelser som hans private ejendom - for ellers ville han ikke have noget påskud for
at bryde aftalen når han kom hjem. Da det var en velkendt fremgangsmåde efter tysk ret, var
det nemt for ham at få det opfyldt. Men Knud stolede ikke meget på aftalen og bad Valdemar,
der var med i Svens følge, om at stå inde for den på det punkt, for hans pålidelighed og
redelighed var, som Knud så det, den sikreste garanti han kunne få for sine egne interesser.
Han kunne ikke forestille sig nogen anden i det kongelige følge der ville stå så urokkeligt vagt
om hans liv og helbred som ham. Men Valdemar, der kendte alt til Svens upålidelighed, kunne
godt se at det var et forlig han ikke havde tænkt sig at overholde, så for ikke at blive involveret i
andres skandaler, nægtede han hårdnakket at agere garant. Til sidst gik han, hårdt presset af
kongen og yderst nødtvungent, med til at stå inde for ham, men med den tilføjelse at hvis
Sven brød aftalen, ville han selv gå over på Knuds parti. Begge parter bekræftede aftalen, og
mødet blev hævet.
4
Da Sven var kommet hjem til sit rige - nu med sin rival som medlem af sit følge - sendte han
straks et brev der ned hvor han kom fra, hvori han åbenlyst beskyldte kejseren for at have
brudt sine løfter, erklærede alle de aftaler de havde indgået, for ugyldige og nægtede at adlyde
ham med en erklæring om at han var blevet narret til at gå ind på nogle vilkår som ingen
dansk konge nogen sinde før havde fundet sig i. Og da Knud så forlangte det han havde krav
på, overdrog han ham kun administrationen af hans landsdel: kongsgårdene var holdt uden
for aftalen, sagde han. Knud var blevet snydt for sin del af forliget og forlangte nu at Valdemar
indfriede garantien. Men i hans øjne var det lige så uanstændigt at svigte kongen som at bryde
sit løfte, hans gode navn og rygte var truet i begge tilfælde, så han foretrak at ændre aftalen
frem for at bryde den, og erklærede at når kongen ikke mente han kunne undvære Sjælland af
hensyn til sine forsyninger, måtte han i stedet tildele Knud et andet len, der var lige så
indbringende, lige så stort og lige så ærefuldt.
5
Det gik kongen ind på, og han tildelte Knud et tredelt len, bestående af separate len i både
Jylland, Sjælland og Skåne, ud fra en forestilling om at hans magtposition ville være mere
usikker hvis det landområde han herskede over, ikke s. 618 var sammenhængende. Også den
ordning bad han Valdemar om at stå inde for. Valdemar undslog sig nøjagtig som sidste gang,
men Sven, der var meget forhippet på at få forliget i hus, tvang ham til at forny sin garanti og
erklærede samtidig at hvis han selv skulle bryde aftalen, ville han ikke tage ham eller Knud det
ilde op at de undsagde den. Den forsikring var nok til at Knud følte sig tryg og ivrigt gik ind på
vilkårene.
9
388 af 594 sider
Saxo, Saxos Danmarks historie, 2000
1
Nu behøvede Sven så ikke at være nervøs for krig, og i stedet forfaldt han til indbildskhed: god
gammel skik og brug var ikke længere elegant nok for ham, han kaldte det bondsk og
ukultiveret og erstattede det med udenlandsk høviskhed, forkastede de danske traditioner og
efterlignede tyskernes. Han klædte sig også i sachsisk dragt, og for at man ikke skulle se skævt
til ham af den grund, overtalte han sine krigere til at vælge den samme mundering, ligesom
han i sin irritation over den landlige stil fyldte kongsgården med en større stab af
spradebasser. Selv måltiderne kasserede han som bondske for i stedet at indføre udenlandsk
bordskik og mere formfuldendt servering ved gilderne. Så det var ikke kun påklædningen han
fornyede, han lærte dem også at spise og drikke elegant.
2
Det var de samme interesser der lå bag når han foretog udskiftninger i sin hird og antog nye
livvagter. For han tog de høje hverv fra de fornemme og gav dem til gøglere. Store og højt
ansete mænd fjernede han fra sin kreds for i deres sted at indsætte en flok kvindagtige sjovere.
Ved sådan at forkaste de store og forfremme de små håbede han på at kunne demonstrere sin
vældige magt og styrke, og at de der nød gavn af det, ville føle at det var kongen og ikke deres
afstamning de havde at takke for deres rigdomme.
3
Og ikke nok med at han var opblæst, han var også grisk. Når en af dem han havde gjort rige, gik
bort, skummede han fløden selv, og han plyndrede umyndige børn når deres forældre døde.
Han så ikke engang det forkastelige i at det var de mænd der havde hjulpet ham selv på
tronen, hvis børn han tvang til tiggerstaven. Og nøjagtig de samme hirdmænd som han
oprindelig selv havde overøst med rigdomme, stødte han ned i den yderste fattigdom når han
fortrød sin godgørenhed. Dertil kommer at den enorme hird med sin forslugenhed tvang ham
til at presse landsdelene og bønderne hårdere for skatter og afgifter. Så af hensyn til
hirdmændenes søde liv satte han folkets støtte over styr.
s. 619
4
Oven i alt dette ændrede han den retslige behandling af retstvister, der indtil da havde bygget
på edsaflæggelse, så den nu blev henvist til afgørelse på kamppladsen, og en domsafsigelse der
burde hvile på rationelle overvejelser, udelukkende kom til at afhænge af legemlige udfoldelser.
Og som om alt det ikke var arrogant nok, fandt han det også under sin værdighed i sin
position at tale til en forsamling fra en ganske almindelig talerstol. Han afviste hånligt at tale
på lige fod med almindelige mennesker og gjorde sig det derfor til en vane at anbringe sig højt
oppe og afsige sine domme ned mod folket, der måtte stå for hans fødder. Han havde også
hyppige uoverensstemmelser med ærkebiskoppen af Lund, som han vandt mere ved end han
tabte.
10
På den tid var Karl, statholderen i Halland, engang bortrejst fra sit land, og imens blev hans
389 af 594 sider
Saxo, Saxos Danmarks historie, 2000
hustru og en søster, der var enke, bortført af Sverkers søn Jon. Han var helt besat af rygterne
om deres blændende skønhed og tog dem nu med sig helt op til Sverige for at stille sine lyster
på dem. Efter sigende behandlede han dem dybt krænkende og kaldte dem til sig på skift hver
anden nat for at hore med dem: han fornedrede disse ærbare fribårne kvinder med sine
afskyelige slibrigheder og havde ikke så meget respekt, hverken for en gift kones ægteskab eller
for en ugifts kyskhed, at det afholdt ham fra at få afløb for sine hedeste lyster. Først da både
hans far og folket udtrykte deres foragt for denne ualmindelig frække forbrydelse, sendte han
dem begge to tilbage. Denne skændselsgerning var for Sven at se en hån mod hele riget, og
derfor bestemte han sig for at hævne sig på Sverige som helhed, ud fra den tankegang at en
skam der ramte alle, måtte alle kæmpe sammen for at slippe af med. Men forberedelserne til
hans bryllup stillede sig i vejen. Han havde for nylig forlovet sig med en datter af markgreven
af Sachsen og skulle nu giftes med hende. Og han følte det mere relevant at tage sig af sit eget
ægteskab end at skaffe hele riget oprejsning, så han aflyste felttoget. Folket forestillede sig
fejlagtigt at det var hende der havde prakket Sven de udenlandske skikke på, og beskyldte
hende for at have anbefalet ham den nye stil.
11
1
Det var også på denne tid at kardinal Nikolaus fra Rom krydsede det Britiske Hav og gjorde
Norge, der indtil da havde været underlagt Lund, selvstændigt ved at tildele landet en
ærkebispestol. Det samme havde han tænkt s. 620 sig at gennemføre i Sverige i kraft af sin
myndighed som pavelig legat, men svenskerne og gøterne kunne hverken blive enige om en
passende placering eller en egnet person til dette høje embede, og enden på slagsmålet blev at
han nægtede dem den ære - for et ukultiveret folk der ikke havde fået større forståelse for
kristendommen end som så, ville han ikke hædre med et af kirkens højeste embeder. Han så
nu nærmere på vejrliget, og da han var bange for at sejle om vinteren og mente det ville være
farligt at vende hjem ad søvejen, blev han enig med sig selv om at det mest praktiske var at
lægge hjemvejen over Danmark, hvor han samtidig besluttede sig for at tage brodden af den
forurettelse som forfremmelsen af Norge kunne have vakt, med nogle attraktive begunstigelser.
Han henvendte sig altså gennem udsendinge til Eskil og lovede ham en ny værdighed der
mere end opvejede det han havde mistet af den gamle. Nærmere bestemt ville han
kompensere for tabet af Norge ved at gøre ham til primas over Sverige. Eskil sprang til med det
samme og anmodede ivrigt om et møde med legaten. Så snart denne nåede frem, overdrog
han ham den kommende svenske ærkebiskops værdighedstegn, som han skulle give til den
som svenskerne og gøterne i fællesskab måtte vælge. Samtidig slog han fast at enhver der for
fremtiden skulle udnævnes til ærkebiskop i Sverige, skulle modtage det pallium som kurien
sendte op, fra ærkebispen af Lund og i al evighed ære og adlyde det bispesæde. Dette
privilegium lovede han at skaffe kuriens bekræftelse på, hvilket han fik meget let ved at føre ud
i livet. For da han nåede tilbage til Rom, døde pave Eugenius, og han blev selv valgt til ny pave,
hvorefter han som kirkens overhoved kunne gennemføre det han havde sagt god for som
menig legat. Denne ordning har de følgende generationer slået fasti praksis, og den står den
dag i dag ved magt som et ældgammelt princip.
2
Da han havde afsluttet den sag, forsøgte Nikolaus, inden han forlod Danmark, med hele sin
romerske effektivitet at tale Sven fra planerne om en krig mod Sverige. Han påpegede hvor
besværligt terrænet var, hvor fattigt landet var, og hvor nytteløs en sejr ville være. Et sådant
390 af 594 sider
Saxo, Saxos Danmarks historie, 2000
felttog var et umådeligt omfattende projekt, udbyttet ville være yderst begrænset, og inden
han overhovedet kunne komme til at slås med fjenden, måtte han kæmpe med gigantiske
bjerge og klipper. Og selv hvis han besejrede fjenden, ville sejrherrerne ikke få andet med hjem
end et beskedent bytte og en ussel fangst. Men ingen af hans kloge råd kunne s. 621 knække
kongens tykpandede stædighed, og til sidst udleverede han hans uduelighed med en vittig
sammenligning: kongen, sagde han, opførte sig ligesom edderkoppen der sætter sit liv på spil
og udgyder hele sit indre for at spinde sit spind, kun for at fange rådne biller og andet usselt
kravl! I den lignelse skulle edderkoppen forestille kongen, spindet hans felttog og jagten hans
sejr. Derved viste han hvordan denne grådige hærfører brugte alle sine kræfter på at løbe efter
småtterier og nød at gå i krig til ingen verdens nytte.
3
Men Sven havde større respekt for Nikolaus' værdighed end for hans gode råd, så da han tog af
sted, holdt han ham med forsyninger hele vejen til grænsen - hvorefter han tog ivrigt fat på
krigsplanerne igen. I virkelighed var det mere lysten til erobre Sverige der drev ham, end
harme over overgrebet eller såret æresfølelse. Og nu syntes han netop han havde den helt
rigtige lejlighed til et overfald på Sverige, både fordi Sverker var gammel og uden kampgejst, og
fordi der var udbrudt stridigheder mellem ham og folket. (Nogle bønder havde nemlig myrdet
Jon mens han stod og talte til en forsamling). Og så sikker følte Sven sig på sejren at han
allerede inden felttoget gik i gang, fordelte herredømmet over de enkelte svenske landskaber
mellem sine mænd som krigsbytte. To af hans stormænd fik begge mægtig lyst til den samme
svenske pige som de havde hørt tale om, og deres rivalisering udartede til voldsomme
sammenstød. Kongen mente at det rimeligvis måtte være ham der havde ret til at bestemme
hvem hun skulle giftes med, og lovede at når de havde erobret Sverige, skulle den tapreste af
dem få hende. Og det løfte kastede de to forelskede rivaler ud i en vældig kappestrid på mod
og tapperhed. Så sikre var danskerne på at de ville indtage Sverige.
12
1
I mellemtiden sendte Sverker, af bare skræk for krig, den ene delegation efter den anden ned
til Sven for at sikre freden, men ingen af de tilbud han kunne give, rakte til at opnå det han
ønskede. Da det gik op for ham at han spildte sine kræfter, stillede han sig ikke klar til slag, han
greb ikke til våben, udrustede ingen hær, nej, han skyndte sig væk til en ukendt, afsides egn af
landet og overlod hele krigen til svenskerne. Men Sven, der helst ville undgå at snørkle sig frem
ad ufremkommelige veje, lod hele sit krigsmaskineri vente indtil det blev vinter så han kunne
skyde genvej tværs over de tilfrosne søer og moser.
2
Så snart han fik denne hjælpende hånd fra vintervejret, valgte han de s. 622 nemmeste ruter og
drog med rov og brand på plyndringstogt i Finnveden. Indbyggerne mødte op i huj og hast for
ydmygt at overgive både sig selv og hele landet, og de nøjedes ikke med sådan at underkaste
sig kongen, de skaffede ham også forsyninger og behandlede ham som en fornem gæst.
Derefter gik han ind i Värend. Her ville folk hverken tage kampen op eller overgive sig, og mens
han fejede gennem landet med ild og sværd, flygtede mænd og kvinder overalt ud i de mest
391 af 594 sider
Saxo, Saxos Danmarks historie, 2000
øde og uvejsomme egne. Men stort set hele området var dækket af vældige snemasser, og
kulden var så hård at de stivfrosne spædbørn, selv når de blev lagt til brystet, lå og frøs ihjel
midt under amningen, mens mødrene, der selv kun havde kort igen før de led samme skæbne,
knugede deres livløse børn i et dødsmærket favntag. Og danskerne, der også led under det
barske vejr, tilbragte ikke nætterne i lejren og overholdt ikke deres vagter, alle sørgede for sig
selv, nogle ved ilden, andre under tag, for de var mere bange for det grumme vejr end for de
grumme sværd, og tog sig alle sammen snarere i agt for frosten end for fjenden.
3
Men värendboerne ville nu forsøge at spærre vejen for kongen indtil han lod dem få fred, så de
fældede træer i skovene og stablede stammerne op så det blokerede en snæver hulvej han
skulle passere. Stedet var nemlig omgivet af så vældige og knudrede klipper at man ikke kunne
komme udenom uden at gå en kolossal omvej. Kongen var midt i middagsmaden da han fik
besked om denne provokation, men han tøvede ikke et øjeblik, skød bordet til side, sprang til
hest, befalede sine mænd at følge med og fór af sted til hulvejen, voldsomt forarget over at
nogle bondeknolde skulle forsinke hans fremmarch med en sølle vejspærring.
4
En mand der hed Niels, bad ham dæmpe sin vrede og undersøge sagen lidt nøjere, det var jo
temmelig uklart altsammen. Men kongen svarede at sådan var det med gifte mænd: de var så
frygtelig bange af sig - hvilket sigtede til at Niels havde holdt bryllup dagen før han skulle af
sted på dette felttog. Niels blev rasende over at få sine gode råd afvist på den hånlige måde og
kom med en bemærkning om at det ikke skulle vare længe inden han gjorde noget Sven ikke
ville have mod til selv - kongen kaldte ham en usling, men som hævn gav han ham
beskyldningen for fejhed i hovedet igen. Men disse ord, sagt i affekt, blev et varsel om hans
egen nært forestående død. For da de kom til hulvejen, sprang krigerne af hestene, og på trods
af at de kun var ganske let bevæbnet fordi de i deres hastværk s. 623 havde set stort på faren,
gav de sig straks til at storme træbarrikaden mens de lokale beboere der havde samlet sig for at
forsvare den, skreg højt om nåde.
5
Og nu var det at Niels ville udføre en heltegerning der kunne rense ham for den plet kongen
havde sat på hans ære - for han ville ikke have siddende på sig at han interesserede sig mere
for kvinder end for tapper kamp: Han skred resolut lige imod faren og forsøgte at bestige
hoben af opstablede træstammer. Men bønderne der forsvarede sig fra toppen af bunken,
som var det en mur, ramte et spyd gennem hovedet på ham og dræbte ham. Andre forsøgte
det samme, men blev slået tilbage med sten og træstave. Men da nu natten snart ville falde på,
og Sven fortrød at han havde forivret sig, gav han signal til retræte og slog lejr ganske nær ved
barrikaden, fast besluttet på næste morgen at føre slaget til ende med en større styrke og
bedre udstyr. Men i løbet af natten bragte fjenderne sig i sikkerhed ved at flygte til alle sider,
og næste morgen mødte han ingen modstand og kunne uden besvær drage videre. Nu havde
värendboerne mistet troen på at de kunne sætte sig til modværge, og han modtog deres
overgivelse.
6
392 af 594 sider
Saxo, Saxos Danmarks historie, 2000
Da han nu så at det hele stort set gik som han kunne ønske sig, lod han sig rive med af den
medgang han oplevede, og bestemte sig for at løbe hele Sverige over ende. Men frosten var så
streng, og de ufremkommelige veje og manglen på foder tærede sådan på hestene at det var
umuligt at komme videre. Så lagde de af rytterne der var blevet reduceret til fodfolk, deres
oppakning på kammeraternes heste, drev dem foran sig med deres tunge last og luskede af
sted hjemad uden kongens vidende. Da det endelig gik op for ham at hans krigere var i færd
med at snige sig væk, skyndte han sig selv at give dem lov til at vende hjem inden de i al
hemmelighed nåede at desertere fuldstændig, og selv fandt han omgående den korteste vej
hjem til Skåne.
7
Derfor gik Karl ud fra at han og hans bror Knud kunne vende hjem fredeligt og uforstyrret,
især fordi de havde taget gidsler. Men kort før den hallandske grænse blev de inviteret til gilde
af finnvedboerne, der ville lokke dem i en fælde under dække af gæstfrihed, og størstedelen af
natten gik med fest og bægerklang. Karl var voldsomt beruset da han og hans mænd - der
heller ikke ligefrem var ædru - lagde sig til at sove i en tom lade. De sov snart tungt, og imens
satte finnvedfolkene bom for porten udefra og stak ild til taget. Størstedelen af taget stod
allerede i flammer, ja, bygningen lå omtrent i aske inden varmen fik bragt s. 624 de døddrukne
mænd til deres sanser. Først langt om længe, da de hede flammer var ganske nær, og de uden
en trævl på kroppen kæmpede for at komme ud ad porten, gik det op for dem at den var
spærret udefra. Indenfor kom ilden stadig nærmere, udenfor spærrede fjenderne dem vejen.
Men den øjeblikkelige risiko fik dem til at glemme den næste, og den fare der pressede sig på,
så værre ud end den der skulle følge efter. Derfor ville danskerne hellere dø for sværdet end i
flammerne: Med opbydelse af alle deres kræfter sprængte de den barrikaderede port - ikke et
øjeblik betænkte de sig på at kaste sig ud i én fare for at undgå en anden. Nogle dygtige unge
mænd som Karl havde taget med i sit følge fordi de var hans slægtninge, blev uden
skånsomhed over for deres unge alder klædt nøgne, og til stor moro for de vilde mennesker
druknet under Nisåens is, hvor de på en og samme gang fik deres endeligt og deres grav i
dybet. Og sådan gik det til at en lille flok bønder med list spolerede et vældigt og
møjsommeligt felttog.
13
1
Nogen tid efter kom folket i Skåne i strid med sine høvdinge, og de kaldte til ting og samledes
under våben i Arnedal. I den landsdel var det nemlig sådan at hver gang folket følte at dets
byrder blev ubærlige, satte det sig op mod uretten med magt. Når folket føler at trældommen
bliver ubærlig, griber det til våben i fællesskab for at kræve sin frihed. Kongen blev nervøs for
at optøjerne skulle udvikle sig til et rigtig alvorligt oprør i hele riget, så for at slå dem ned
sejlede han straks over fra Sjælland til Skåne, hvor han mødte frem ved bøndernes ting med en
betryggende styrke af krigere. Han var selv ubevæbnet, men havde bevæbnede ryttere med sig
for at give indtryk af at han var bange for voldelige overgreb snarere end at have planer om
dem selv. Folket gav villigt plads, og han trådte ind midt i mængden - kun for at blive
modtaget med en byge af protester og beklagelser. De skreg og råbte så larmen gjorde det
umuligt for ham at argumentere for sin sag eller overhovedet at få et ord indført. Og da han
rakte sin højre hånd i vejret for at forlange stilhed, blev han mødt med en regn af sten. Så
voldsomt flammede nu det rasende oprør at de ikke havde den mindste respekt for kongens
myndighed.
393 af 594 sider
Saxo, Saxos Danmarks historie, 2000
2
Netop da sprang Toke Signesøn, en mand der både havde fornemme aner og fornemme
talegaver, og som samtidig var en nær ven af kongen, midt ind i folkemængden. Han fik dem
alle til at tie, lod myndigheden i sit skolede s. 625 sprog knægte forsamlingens åndløse larm og
formede sine ord sådan at han på en og samme gang i smug talte landets lederes sag og på
overfladen tog folkets parti.
Senere, da bønderne var gået hver til sit, var kongen så forbitret over at være blevet hånet på
denne pinagtige måde at han ødelagde en lang række landsbyer i Skåne og hærgede stort set
hele landsdelen til straf for at den havde gjort sig skyld i majestætsforbrydelse. Oprørets
bagmænd berøvede han liv eller ejendom, for rebeller måtte efter hans bedømmelse straffes
enten med fattigdom eller med døden. Selv ikke Toke, hvis talekunst han havde haft så stor
nytte af, lod han slippe for straf - på trods af at det var hans talegaver han kunne takke for at
han havde undgået folkets vrede, påstod han nu at det var ham der i al hemmelighed havde
hidset dem op imod ham. Så vild og grusom var hans vrede at han ikke kunne skelne mellem
ven og fjende.
14
1
Dette overfald fra Svens side gav Knud nyt håb og sikker tro på at han kunne gennemføre et
kup, men især alliancen mellem Sven og Valdemar stillede sig hindrende i vejen for sådan et
initiativ. For han så tydeligt at lige så forhadt kongen var, lige så populær var hertugen, og han
bemærkede hvordan den enes ugerninger blev opvejet af den andens noble karakter. Knuds
rådgivere holdt også på at inden han brød freden over for kongen, måtte han bryde hans
venskab med Valdemar, og mente at en ægteskabsforbindelse var det rigtige middel til i stedet
at knytte en alliance mellem Knud og Valdemar.
2
For at føre det ud i livet sørgede de altid omhyggeligt for at nævne Knuds halvsøster Sofia over
for Valdemar og tale i høje toner om hvor smuk hun var. Men Valdemar sagde at pigen ikke
havde den formue der skulle til for at han ville overveje at gifte sig med hende, eftersom hun
som datter af en russer ikke stod til at arve jordegods i Danmark. Selv om han i sit stille sind
var indstillet på at lade sig overtale, lod han som om han mere var nervøs for hendes fattigdom
end besnæret af hendes udseende. Derfor var det først da Knud havde tilbudt ham en
tredjedel af sin samlede formue som medgift, at han indgik forlovelse med pigen, hvorefter
han overdrog det til en kvinde ved navn Bodil at opdrage hende indtil hun nåede en
giftefærdig alder. Herved blev det forsømte slægtsbånd, der længe havde været flænget af et
ødelæggende had, atter knyttet sammen, og det så s. 626 oprigtigt og dybfølt at ingen af de
gamle modsætninger der havde hængt som skygger over dem selv eller over deres fædre,
fordunklede den nye alliance.
3
Jo mere ægte venskabet var de to imellem, jo mere suspekt var det i kongens øjne. Men
samtidig med at han i sit stille sind var på vagt over for dem, turde han ikke tirre dem
394 af 594 sider
Saxo, Saxos Danmarks historie, 2000
åbenlyst, for han var udmærket klar over at størstedelen af hans egne styrker var fulgt med
Valdemar - og at han selv uden den mindste betænkning havde gjort sin egen succes afhængig
af Valdemars. Så selv om han havde sine tvivl om de tos troskab, holdt han sin mistanke for sig
selv for ikke at røbe sit had. De var på den anden side udmærket klar over at det var spilfægteri
fra kongens side, og bad om tilladelse til, som de sagde, at tilse deres ejendomme i Sverige,
hvorefter de rejste op til kong Sverker. Deres virkelige ærinde var at Knud skulle fri til Sverkers
datter. Sverker tog så hjerteligt imod besøget at han, ved udsigten til den forestående
familieforbindelse, tilbød at forbigå sine egne børn og gøre Knud og Valdemar til sine arvinger
- hvad enten det så var hans sønners uduelighed eller bejlerens højfornemme familie der gav
ham den ide. Da de kom hjem igen, havde det kun gjort kongen endnu mere hadefuld over for
dem at de sådan havde knyttet forbindelse med hans fjende.
4
Derefter rejste Knud til Jylland, og Valdemar drog til Ringsted, men Sven fulgte lige i hælene på
ham, og da de stod over for hinanden, overfusede han ham i lang tid med beskyldninger om
snigløb og forræderi. Da Valdemar pure benægtede det, rakte Sven ham et brev som han
påstod at han havde fået af nogle venner - i virkeligheden havde han skrevet det selv og med
vilje udeladt underskriften - hvori der stod at Valdemar og Knud havde indgået en alliance
med Sverker. Valdemar havde det ellers ikke med at blive vred, men den løgn gjorde ham så
ubeskrivelig rasende at han ikke betænkte sig et øjeblik på at vælte al sin indestængte harme
ud over kongen og skælde ham huden fuld for hans grove påstande. Bebrejdelserne for
forræderi gav han ham lige i synet igen, ikke med argumenter, men med skældsord, for -
brølede han - det var måske takken for hele hans fremragende indsats og alle hans
anstrengelser: pladder og løgn og bedrag!? Kongen blev så forarget over hans ubeherskede ord
at han havde fået ham lagt i lænker hvis ikke krigerne havde nægtet at medvirke til det, for de
havde langt større sympati for ham end for kongen.
5
Senere fremførte han sin klage over denne krænkende behandling i Jylland, s. 627 og derved
skabte han alvorlig modstand mod kongen. Så vendte han og Knud tilbage til Sjælland med en
vældig flåde fra hele Jylland, ikke fordi han havde tænkt sig at erklære kongen krig, men for at
tvinge ham til at gå ind på nogle nye betingelser der gav ham større sikkerhed for at han kunne
stole på ham. Sven mødte frem med et bevæbnet følge i landsbyen Sundby, der ligger ved
vandet, og de forhandlede hele dagen for at nå frem til en aftale. Da de var blevet enige, vendte
kongen ved midnatstid tilbage til Roskilde.
15
1
I mellemtiden kom der nu underretning om at venderne havde invaderet de østlige egne af
Sjælland med en usædvanlig stor flåde. Eftersom de havde hærget landområderne ved en
tidligere lejlighed, besluttede de at gå uden om de egne hvor der ikke var noget at røve, og i
stedet foretage et overraskelsesangreb på Roskilde. For ikke at blive afsløret af røgen afholdt de
sig helt fra brug af ild. Og deres vovemod blev ikke mindre af at de fra deres spejdere hørte at
der var stille og fredeligt i byen, og kongen var rejst langt væk fra den. Det var den besked der
fik dem til at lade bondelandet være og resolut styre lige mod byen. En hel del af dem, de der
395 af 594 sider
Saxo, Saxos Danmarks historie, 2000
havde de hurtigste heste, var allerede nået til yderkvartererne og stod ganske nær ved
indgangen til byen. Kongen selv havde travlt med at indhente sit søvnunderskud fra aftenen
før, og da han fik underretning om faren, var der ikke megen tid til at gribe til våben.
2
Den første af danskerne der nåede ud for at møde fjenden - og det skyldtes hans hurtige hest -
var en særdeles erfaren rytter ved navn Radulf. Og eftersom han var helt på egen hånd, kom
hans megen træning ham virkelig til nytte mens han snart undgik fjenden, snart jagtede dem.
Hver gang han kom ud på det uopdyrkede land, fik han problemer med at slippe væk på
grund af sine tunge våben, for venderne havde fordel af at være fri for sådan en vægt så intet
hæmmede deres hurtige heste. Derved gik det op for ham at han hellere skulle sætte sin lid til
hestens kræfter end dens hurtighed, og nu sørgede han bevidst for at styre ind over de
dyrkede marker. For her, hvor man måtte bane sig vej gennem kornet, kunne de mindre
kraftige dyr ikke måle sig med hans bomstærke hest. Og da det på den måde lykkedes ham at
ændre kapløbet mellem hestene til en styrkeprøve, kunne forfølgerne ikke fange ham, for den
tætte bevoksning sinkede de svagere dyr mere end det stærke. Venderne spurgte hvem han
var, og han svarede at han s. 628 var købmand. Og da de så ville vide hvilke varer han havde
med sig, svarede han at det var våben, som han plejede at bytte for heste. Og han tilføjede at
det også var sådan en handel der havde skaffet ham den han nu sad på. På spørgsmålet om
kongen også var i Roskilde, svarede han ja. Og da de sagde at han jo havde forladt byen for at
tale med sine slægtninge, tilføjede han at det havde han ganske vist, men han var også
kommet tilbage igen! Men det stemte jo ikke med hvad deres spejdere havde påstået, så de gik
ud fra at han løj for dem. Og det var derfor han besluttede sig for at tale sandt om hvor kongen
befandt sig, for han forestillede sig netop at hvis han fortalte sandheden, ville de tro det
modsatte.
3
I mellemtiden stødte kongens ryttere efterhånden til Radulf, alt efter hvor hurtige de var til at
gøre sig klar, og hvor stærke de var. De forenede sig i én deling og ville være gået imod fjenden
med det samme hvis ikke Radulf havde set hvor få de var, og besluttet at de skulle vente til
deres kammerater kom til hjælp. s. 629 Så sejrssikre var de blevet af gang på gang at komme
sejrrige ud af krigene. På den anden side kaldte venderne deres kammerater tilbage fra deres
plyndringer for at gøre klar til slag. Ikke så snart havde Radulf fået øje på den støvsky der viste
at kongen nærmede sig, før han indledte slaget i tillid til at forstærkningerne var på vej.
Venderne måtte vige, og mens fodfolket faldt som fluer, søgte deres rytteri sammen i en klynge
der først flygtede fra kongen som om det var noget de havde besluttet - men kun for straks
efter, da de så hvor få ryttere han havde med sig, at gøre omkring og jage dem på flugt. Radulf
afbrød straks sin nedslagtning af fodfolket, vendte sig mod rytterne med sine mænd og tvang
dem på flugt, denne gang for alvor og over hals og hoved. En længere forfølgelse opgav han
dog, eftersom venderne havde de hurtigste heste, og i stedet sluttede han sig til kongens
deling og vendte igen våbnene mod fodfolket. Selv nu hvor de var på flugt, var venderne stadig
så grådige efter bytte at de flåede skindet af de væddere de havde dræbt, uden at stige af de
galopperende heste. Hvor må de dog have haft et gennemgrådigt sind når de, selv i den
yderste livsfare hvor de havde kastet alle våben fra sig, ikke engang kunne få sig selv til at
efterlade et usselt og værdiløst bytte der kun gjorde deres flugt besværligere, selv om det
kunne redde deres eget liv. Kun ganske få af dem nåede ned til stranden og kunne svømme ud
til skibene gennem de lumske bølger. Adskillige var så ivrige efter at slippe væk at de i blind
rædsel styrtede sig i bølgerne, hvor de omkom som fluer - og over hals og hoved mistede det
396 af 594 sider
Saxo, Saxos Danmarks historie, 2000
liv i havet som de havde haft så travlt med at frelse fra fjenden.
4
Men i mellemtiden dukkede nu vendernes rytteri op, som lyn fra en klar himmel, og forsøgte
at vriste sejren ud af hænderne på kongen ved at falde ham i ryggen. Og danskerne, der troede
at slaget var overstået, måtte altså tage kampen op igen. Deres tapperhed knækkede venderne,
som kastede sig på vild flugt - og så voldsom var deres trang til at redde sig i sikkerhed for
modstandernes våben at de i kvindagtig skræk og rædsel kastede sig ud fra stejle klinter med
hest og det hele og døde med sønderslået krop blandt strandens sten - en hæslig ende på det
liv de ikke havde haft modet til at ofre i tapper kamp. Det kolossale mandefald blandt
mandskabet betød at der kun med nød og næppe var nok tilbage til at ro skibene væk.
5
På den tid havde sørøverne frie tøjler, og hele vejen fra Vendsyssel ned til Ejderen lå alle
landsbyer i Østjylland forladte hen, og alle marker udyrkede. Såvel s. 630 mod øst som syd var
Sjælland et øde og goldt landskab. Bønder var der ingen af, og i deres sted havde røverne slået
sig ned som om de var hjemme. På Fyn havde sørøverne ikke efterladt andet end en lille flok
indbyggere. På Falster, hvor tapperheden er stor selv om øen er lille, kunne indbyggernes mod
opveje øens begrænsede størrelse, for de ville ikke vide af skattebyrder og holdt sig fjenden fra
livet enten med aftaler eller med magt. Omvendt med Lolland, der ellers er større end Falster:
her købte folk sig fred for penge. Resten af området lå øde hen. Folk stolede ikke på våben eller
på byer, men blokerede fjorde og vige med lange stolper og pæle for at holde sørøverne ude.
6
Da det gik op for kongen at landet var på nippet til at bryde sammen, og at han ikke selv havde
styrke til at beskytte det mod sørøverne, besluttede han sig for at købe sig til assistance mod
venderne fra hertug Henrik, hvis magt og indflydelse på den tid var meget betydelig. Han
lovede ham en belønning på femten hundrede mark sølv og fik ved offentlig indsamling
beløbet stablet på benene. Men en ting var at købe Henriks venskab, noget andet var at bruge
det til noget, for nok indkasserede han pengene, men hvad enten det nu var fordi han ikke
ville, eller fordi han ikke kunne, så viste han sig ikke særlig villig til at holde hvad han havde
lovet. Så der blev ingen fred, og det eneste kongen fik ud af sit forsøg på at beskytte sit rige, var
at føje ydmygelse til landets andre ulykker. Det gjorde kun folket endnu mere forbitret på ham,
for i deres øjne var det uværdigt at købe sig til fred og ikke kæmpe for den, og med det fejltrin
havde kongen svigtet deres fælles fædreland.
16
1
Sven måtte altså opgive tanken om at gøre noget ved problemerne, så han vendte helt om, og i
stedet for at afværge sørøverfaren satte han alt ind på at forsvare sig mod sine egne
undersåtter. For nu dukkede hans gamle mistanker op igen, og han satte sig i hovedet at han
ville tage Valdemar til fange, ud fra en ide om at hvis han fik sat den ene af sine plageånder ud
af spillet, ville det blive lettere at få krammet på den anden. Det forestillede han sig at han ville
have nemmere ved at gennemføre med list end med magt. Derfor forberedte han nu en rejse
397 af 594 sider
Saxo, Saxos Danmarks historie, 2000
ned til sin svigerfar under påskud af at han skulle hente sin hustrus medgift, og til det følge
der skulle ledsage ham på rejsen, udvalgte han blandt andre Valdemar, for han følte ikke at det
ville være betryggende at efterlade ham derhjemme, s. 631 og ville meget gerne lade Konrad
tage ham i forvaring bag lås og slå. Men adskillige af Valdemars venner skrev til ham og
afslørede at det var en fælde, så da kongen ankom til Slesvig, tog Valdemar bladet fra munden:
han konfronterede ham med sin viden, bebrejdede ham hans upålidelighed i de skarpeste
vendinger og mindede samtidig om hvor trofast og tappert han selv havde tjent ham. Da
kongen pure nægtede at han skulle have onde hensigter, viste han ham de breve han havde
fået - men uden navne, dem havde han skåret væk. Derpå bad han ham huske på hvordan han
havde skaffet ham de bedste af hans krigere, hvordan han for hans skyld var blevet hårdt såret
i ærlig kamp, hvordan det til syvende og sidst altid var ham der havde sikret ham sejren - og
hvad var takken for hele den fremragende indsats? Falskhed og bedrag! Han lovede ikke desto
mindre at rejse med, men, sagde han, Sven skulle vide på forhånd at hvis det skulle lykkes ham
at gennemføre sit forræderi, så var det sin ondskab, ikke sin snedighed han kunne takke for
det.
2
Sven forsøgte at slå mistanken hen med en gennemført hyklerisk optræden, for selv ikke en
troskab som Valdemars kunne få ham til at opgive sine forræderiske planer. Det han én gang
havde sat sig for, holdt han hårdnakket fast ved. Han nåede så frem til Stade, hvor han blev
indlogeret hos biskop Hartwig af Bremen. Ham anmodede han om en vejviser der kunne føre
dem resten af vejen, og da han fik afslag og vidste at Valdemar var en nær ven af biskoppen,
overtalte han ham til at gentage anmodningen. Biskoppen indkaldte nu Valdemar til et
hemmeligt møde hvor han afslørede kongens lumske planer og betroede ham at han bevidst
havde afslået anmodningen fordi han var klar over at det ville bringe Valdemar i fare. Men for
alligevel at få det til at se ud som om han kom kongen i møde, lod han som om det lå uden for
hans beføjelser, og i stedet rådede han dem til at søge om en vejviser hos Henrik eftersom han
havde større magt og en højere position. Den ansøgning skulle så overlades til tre budbringere,
en fra Sven, en fra ham selv og en fra Valdemar. Henrik hørte på de tre, men gennemskuede
hvad kongen var ude på, og da han gerne ville hjælpe Valdemar, svarede han at det ikke gav
mening at Sven bad ham om noget han mere passende kunne få fra sin svigerfar. Derpå trak
han Valdemars repræsentant til side og foreholdt ham hvor ubehageligt hans ærinde kunne
blive for den der havde sendt ham: hvis Valdemar ikke rejste hjem, kunne han vente sig det
værste hos Konrad.
s. 632
3
Det endte med at Svens sendebud sendte de to andre tilbage og selv opsøgte Konrad. Til ham
sagde han at kongen havde sine mistanker om to slægtninge som hidtil havde været rygende
uenige, men for nylig var blevet udsonet fordi de var blevet svogre. Den ene af dem havde han
narret med i sit følge, og ham ville han gerne have Konrad til at holde tilbage, for ellers var han
bange for at han begik et kup. Desuden måtte han udstyre Sven med en vejviser så han kunne
komme videre på rejsen. Da Konrad spurgte under hvilke forudsætninger denne rival deltog i
kongens følge, svarede han at kongen havde givet ham sit æresord. Så forbandede Konrad
Svens planer og erklærede at han under ingen omstændigheder kunne tillade sig nu hvor han
var gammel, at gå med til noget som han havde holdt sig langt fra som ung. Det ville da være
en skændsel for en gammel mand som ham hvis han, retsindighedens forkæmper, endte som
398 af 594 sider
Saxo, Saxos Danmarks historie, 2000
bagmand for forræderi og sent i livet satte en skamplet på sig selv som han havde holdt sig fri
af lige indtil da. Han ville hellere se sin svigersøn, sin datter og det barnebarn hun havde født
ham, hængt end i sin høje alderdom begå en skændselsgerning der ville ødelægge det
omdømme som en ærlig og pålidelig mand han havde bevaret gennem alle disse år - hellere
det end den synd det ville være at give støtte og næring til en anden mands forræderiske
planer. Kun hvis hans svigersøn lagde svindel og bedrag på hylden og med åben pande gik til
angreb på de mænd han frygtede, kun da ville han stå ved hans side og hjælpe ham i kampen.
Da Sven fik de ord overbragt, rødmede han af skam, og eftersom ingen ville stille en mand der
kunne sikre vejen videre frem, vendte han tilbage til sit rige.
4
Efter et stykke tids forløb - Knud og Valdemar opholdt sig nu i Viborg - begav kongen sig i al
hemmelighed fra Sjælland over til Fyn, i fuld forvisning om at han kunne overrumple dem og
tage dem til fange. Men hans list blev afsløret, og i stedet sendte han dem begge to besked om
at han kom for at tale med dem, ikke for at overfalde dem. Deres bange anelser var
ubegrundede, dem kunne de godt glemme igen. Men de havde spioner ude og havde for
længst fået efterretning om hvad det var for lumske planer han havde med dem, så de ventede
sig intet godt af hans løfter og lod sig i stedet udråbe til konger på jydernes landsting. Så
samlede kongen sine mænd på kongsgården i Odense - det var tilfældigvis dér han var nået til
- og gav sig til at udspørge dem nøje, både hver for sig og i samlet flok, om hvor meget han
kunne stole på dem i den krig de nu var på vej ind i. s. 633 De svarede med begejstring, men
han var ikke tilfreds med et almindeligt løfte og pressede dem til at aflægge ed på deres
troskab.
5
Da så de hellige genstande blev bragt ind, forlod Sune som den eneste kongsgården - hvad
enten det så var hans gamle venskab med Valdemar der fik ham til det, eller vrede over at han
selv var blevet dårligt behandlet. De bad ham om at komme tilbage, men han svarede med at
klage over at hans fædrenegård var blevet taget fra ham. Kongen lovede at han skulle få den
tilbage, men Sune svarede at han var for sent ude med sin retfærdighed: Han ville ikke, bare
fordi det gik skidt nu, tage imod det der var blevet stjålet fra ham mens alt gik godt. Det var
grunden til at han nu som den eneste havde modet til at vælge den bedre del og gå over til
den anden side, og dermed tage den kloge beslutning at slå hånden af den konge der havde
behandlet ham så uretfærdigt. Han havde derfor en fuldgyldig begrundelse for at undsige sin
herre da han fulgte sin fars og farfars forbindelser og flygtede over til Valdemar.
6
Da Sven nu havde fået sikret sig sine mænds loyalitet og var kommet tilbage til Sjælland, blev
han straks angrebet af sine rivaler, som havde overtaget den jyske flåde. Han opholdt sig på
det tidspunkt i Roskilde, og her tilkaldte han Eskil, ærkebispen, som har været omtalt
adskillige gange i det foregående, og hans skånske tropper. Da de var nået frem, spurgte han
Peder Thorstensøn, der var hans rådgiver på alle områder, hvordan han skulle gribe sagen an.
Han havde efter sigende engang da kongen spurgte ham hvordan han kunne være sikker på
sin magt, givet ham det råd enten at overøse såvel riddere som bønder med gaver og
begunstigelser så han kunne føle sig mere sikker over for sine rivaler, eller i stedet at bruge al
sin energi på at indsmigre sig hos sine egne slægtninge - og så finde sig i kun tilsyneladende at
være konge selv fordi de var de sande herskere. Hvis han ikke gjorde nogen af delene, sagde
399 af 594 sider
Saxo, Saxos Danmarks historie, 2000
han, var der ikke megen tvivl om at hans tid på tronen ville blive kort.
7
Men kongen tog ikke hans kloge svar og gode råd nær så alvorligt som de fortjente, han
opfattede de nyttige formaninger som det rene tågesnak. Ja, han var så opfyldt af vrede at det
stod i vejen for enhver sund dømmekraft. Ude af stand til at styre det raseri der havde grebet
ham, svor han på at så længe han havde et eneste skjold, ville han vende det mod Peder. Men
Peder svarede: »Jeg har altid båret mit skjold i din tjeneste. Men jeg er bange for at du meget
snart får brug for s. 634 alle de skjolde du kan opdrive!« Kongen troede det var noget han sagde
af grådighed, og spurgte om han ikke var mæt endnu. Jo, mæt var han, svarede han, men han
var bange for ikke at få lejlighed til at fordøje ordentligt.
Men nu spurgte kongen ham altså hvad han skulle gøre, og Peder rådede ham til at begive sig
over til Skåne. Dér var tropperne mere til at stole på - på Sjælland havde han færre venner end
fjender. Dertil kom at jyderne ikke ville have meget lyst til at følge med derover fordi de stadig
huskede slaget ved Fodevig med skræk og rædsel. Men hvis det blev dem der kom først til
Skåne, ville de samle befolkningen imod ham, så hvis han undlod at tage derover, var der
ingen tvivl om at skåningerne ville gå over til modstanderne. Det mente Sven nu at Peder ville
se anderledes på hvis han ikke havde haft Valdemars uægte søn i pleje og havde haft et vist
håb om at Valdemar ville holde hånden over hans gård. Andre folks ejendom ville jo ikke være
beskyttet af den slags specielle venskabsforbindelser hvis de overlod deres hjemegn til fjenden.
8
Så kongen rynkede på næsen ad de råd han fik fra andre, fulgte sit eget hoved og bestemte sig
for at afvente fjenden i Roskilde. Efterhånden som der blev mangel på fødevarer, solgte han ud
af kronens gårde for at få dækket sine udgifter. Til sidst, da han havde opbrugt en stor del af
sit gods, og udgifterne til hæren efterhånden så ud til at blive så tyngende at han var nødt til
at sende mændene hjem, forudså Eskil at det ville ende med at de gik over til fjenden, og han
udtænkte en plan der kunne vende fare til fordel: Først lavede han en underhåndsaftale med
modstanderne om en klækkelig belønning hvis han selv deserterede. Og kort efter gik han så til
kongen sammen med de andre skåninger og klagede over manglen på fødevarer. Han bad ham
om at sende de mænd væk som han ikke kunne forsørge - og ikke mindst dem der risikerede
at bryde venskabets og slægtens love hvis de skulle i kamp mod landsmænd og slægtninge der
stod på den anden side. Med disse ord mente han at han havde forklaret sit forræderi, og
dermed forlod han kongsgården sammen med de skånske tropper - hvilket fik Sven til at
udbryde at han havde fortjent at miste hovedet for sit forræderi. Men kongen blev bremset i
sit raseri af sine mere besindige rådgivere, der forbød ham at indlede den forestående krig
med forbrydelse og helligbrøde.
9
Nu hvor en stor del af hæren var spredt for alle vinde, var kongen mere tilbøjelig til at flygte, og
han satte i vældig hast af sted mod Falster med de tilbageværende s. 635 tropper, på trods af at
selv ikke hans rådgivere forstod hvad hensigten skulle være med at fjerne sig så langt fra byen.
Da det gik op for krigerne at han havde tænkt sig at stikke af, bønfaldt de ham om ikke lade sig
slå uden kamp: hvis han vendte om, lovede de ham en sejr. I øvrigt skulle han vide at han i
dem havde nogle krigere der mange gange før havde stået som en ganske lille flok over for
kolossale fjendtlige styrker - og havde sejret. Han skulle ikke være nervøs over deres lille antal
400 af 594 sider
Saxo, Saxos Danmarks historie, 2000
når han så ofte havde set netop dem gå af med sejren. Man kunne virkelig ikke tænke sig større
skam end at betro sit liv til flugt frem for til kamp, og frivilligt at gøre dem man kunne sejre
over, til de sejrende - for deres styrke lå i andres frygt snarere end i deres egen slagkraft. De
formanede ham om at en tapper konge som han ikke skulle ende som en forræder mod sine
krigere og ikke skulle lade en enkelt forsmædelig flugt trække alle hans andre sejre ned i sølet.
Men han holdt stædigt på sit, og da de ikke kunne rokke ham ud af stedet, gav de sig i stedet
til at vælte skældsord og bebrejdelser over ham. De nøjedes ikke med at rive ham i næsen hvor
vanærende det var at han havde forladt landet, men lagde hån og forbandelser oveni.
10
Derefter opmuntrede og bestyrkede de hinanden så meget at de selv besluttede sig for at stå
op mod fjenden. De andre ville nemlig sikkert være så angrebslystne at de fór frem i vild
uorden og dannede en spredt formation som en lille styrke uden besvær kunne få bugt med. I
øvrigt havde de våben og heste nok, og så mange som de var, blev deres muligheder ikke
ringere af at de måtte undvære en enkelt overforsigtig hærfører. Sådan indgød de hinanden
stålsat mod, og sådan forsøgte de at gøre deres konges skændsel god igen med krigergejst.
11
Men da de havde ventet længe på fjenden uden at se noget til dem, rådede Peder dem til for
deres egen sikkerheds skyld at opløse hæren. For, som han sagde, det ville være ualmindelig
tåbeligt at indlade sig i slag uden hærfører. Sagen var at jyderne gik ud fra at Sven havde en
bagtanke med sin tilbagetrækning, og af frygt for at falde i et baghold havde de derfor
besluttet sig for at rykke langsomt frem. Så nu sørgede sjællænderne, der jo var på
hjemmebane, både for vejvisere og forsyninger til deres kammerater, og der var da heller ikke
en eneste af den store skare der kom i fare på hjemturen. Men de fleste af dem skiftede senere
side for at opnå fred: de aflagde troskabsed til kongerne og bad samtidig om venskab som tak
for deres lydighed. Men Ulf og Thorbjørn, der var kendt for s. 636 deres troskab mod kongen,
anså den form for tilgivelse for en vanære. De blev derfor pågrebet på deres gårde og sat i
forvaring hos kong Sverker, for de ville hellere gå ud af landet end over til fjenden. Så
enestående principfaste var de at de mente de kunne vinde større ære ved at gå i fangenskab
end frihed ved at svigte deres herre.
17
1
Sven gik i eksil hos sin svigerfar og blev der i tre fulde år. Men da svigerfaderen døde, sendte
han hertug Henrik af Sachsen gidsler og lovede ham en enorm sum hvis han kunne hjælpe
ham på tronen igen. Hertugen gik ind på den pris der blev tilbudt, og da han nåede frem til
den vold der kaldes Dannevirke, med en mægtig hær, bestak han portvagten til at slippe dem
igennem, hvorefter han belejrede Slesvig og tvang byen til at betale skat. Ved den lejlighed
udtalte ærkebiskop Hartwig af Bremen (bortset fra Henrik var det primært ham der stod bag
felttoget) at den mand der havde åbnet porten for dem, havde fortjent ikke kun de penge de
havde lovet ham, men også at blive hængt, for på den måde kunne forræderen og en forræders
løn blive hængt op til skræk og advarsel i en og samme strikke.
Det var også dér Sven plyndrede en russisk flåde som var på besøg, og udleverede de varer han
401 af 594 sider
Saxo, Saxos Danmarks historie, 2000
stjal, til sine krigere som sold. Og derved lykkedes det ham ikke alene at skræmme alle de
mange fremmede fra at besøge stedet for fremtiden, men også at reducere en fremtrædende
handelsby til en lille uanselig flække. Sachserne mødte ingen modstand på deres videre
fremrykning gennem landområder som alle indbyggere havde forladt, og de stormede frem
lige så vidt og bredt som de fik frihed til. For beboerne i det sydlige Jylland var for få til at vove
noget selv og søgte op mod nord hvor befolkningen var større - men det der så ud som en
flugt, var i virkeligheden krigsforberedelser, og selv om de tidligere havde lovet at støtte Sven,
nægtede de at komme ham til hjælp når han støttede sig på udenlandske styrker, for man
skulle ikke kunne sige om dem at de havde hjulpet en fremmed krigsmagt i kamp mod deres
eget land.
2
Omtrent på samme tid blev kong Sverker en nat mens han sov, myrdet af den tjener der havde
ansvaret for hans sovekammer - en forbrydelse som Gud straffede lige så hurtigt som
retfærdigt: For der gik ikke længe før Magnus, der i sin hemmelige stræben efter tronen havde
fået tjeneren til at udføre den hæslige s. 637 handling, selv måtte bøde med døden for sine
gemene intriger og faldt i de krigshandlinger hvormed han nu forsøgte at tage magten fra
Sverkers søn Karl, ligesom han havde berøvet ham hans far. Alt dette betød at Knud var nødt
til at rejse langt op i Sverige for at trøste sin mor.
3
I mellemtiden havde Valdemar på Sjælland fået efterretning om det tyske angreb, og nu
styrtede han til Jylland og lod sin jævnaldrende plejebror Absalon blive tilbage for at give Knud
besked om at skynde sig efter så snart han vendte tilbage fra Sverige. Så meget betød
Valdemars personlige tilstedeværelse for jyderne at det både gav de tapre selvtillid og vakte de
feje og ugidelige til kamp for fædrelandet. Han sendte nu under hånden bud til en
højtstående sachser ved navn Henrik, som han længe inden havde knyttet familieforbindelse
med ved at få ham gift med en af sine slægtninge, og opfordrede ham indstændigt til, for
gammelt venskabs skyld, at opmuntre sine kammerater til at rykke frem og på enhver mulig
måde hindre at hertugen drog hjem igen - så ville han om kort tid selv dukke op med en hær.
Så trygt stolede han på sine mange mænd og deres store kampgejst.
4
Nyheden om disse voldsomme begivenheder kaldte Knud hjem fra Sverige, og med en udvalgt
skare gik han i land på Sjælland, hvorfra han havde tænkt sig ufortøvet at drage videre til
Jylland. Men nu rejste der sig et voldsomt uvejr, og da det forhindrede ham i at komme over,
blev hans krigere så irriterede over ventetiden at de fandt på en historie om at Valdemar
havde sluttet fred med fjenden. Det havde de lige fået underretning om fra en af bønderne,
påstod de. Men da Knud hørte det falske rygte, bebrejdede han dem at de kunne være så
urimelige og utaknemmelige at tale ondt om den mand der havde sat sit eget liv på spil for at
redde dem alle: hvis de ikke var indstillet på at yde ham den ros og ære han fortjente, kunne
de i det mindste holde mund og ikke sværte manden til, for det var under deres værdighed.
Kun Esbern, Skjalm Hvides sønnesøn, der var en nær ven af Valdemar eftersom de fra deres
tidligste barndom var blevet opdraget sammen, erklærede sig villig til at sejle over til Jylland og
bringe besked tilbage til Knud om hvad der foregik derovre. Denne dristige og farefulde sejlads
gennemførte han med held, skønt det var som tog han livtag med naturen selv da han
knægtede elementernes rasen i denne ubegribelige dyst ved årerne.
402 af 594 sider
Saxo, Saxos Danmarks historie, 2000
5
I mellemtiden fik sachserne rapporter om at hele Jyllands samlede kampstyrke s. 638 havde
sluttet sig til Valdemar, og at fjenderne nu stod med så vældig en hær at de ikke kunne møde
den uden at risikere en katastrofe. Den besked kom som et chok for hertugen, og han gav sig
nu ligesom i spøg til at fritte Henrik ud om hvor hans lille konge mon kunne være henne, for
han var klar over familieforbindelsen og vidste at han stod på fortrolig fod med Valdemar. Han
svarede at Valdemar nok var ude at lede efter en afsides krog at gemme sig i, men hertugen,
der godt kunne mærke at han blev holdt hen med snak, slog nu om fra det påtaget spøgefulde
til et alvorligt og indtrængende krydsforhør. Henrik var stadig hverken til at hugge eller stikke i
og holdt sin viden for sig selv, og til sidst tryglede og bad hertugen ham ved den troskab han
skyldte det romerske rige, om i tide at afsløre hvad han vidste om fjendens planer, og ikke tie
stille med noget der kunne bringe hans landsmænd i ulykke. Den besværgelse havde sin
virkning på Henrik, og han indrømmede at rygtet havde talt sandt: de stod foran et slag der
overgik alt hvad de tidligere havde været ude for, og som de overlevende ville mindes og
berette om resten af livet.
6
Henriks ord skræmte dem alle. Men da de spurgte ham om han mente man skulle afvente
fjenden, opmuntrede han dem alle til tapper kamp, og sådan delte han sin loyalitet ligeligt
mellem vennens henstilling og hertugens befaling på en sådan måde at han hverken overhørte
forholdsordren fra den første eller bragte den andens liv i fare med sin tavshed. Men
mændene var så bange at det forslag var aldeles udelukket, hæren ville for alt i verden vende
om og brugte årstiden som påskud. For nu greb de til den aldeles hykleriske undskyldning at
de manglede bestemte fødevarer, idet de erklærede at det var deres pligt at vende om for ikke
at risikere at komme til at mangle fisk så de ikke kunne overholde fasten nu hvor foråret var på
vej - hvilket var at gøre fromhed til et skalkeskjul for fejhed. Det fremgik da også soleklart af
måden de drog væk på: for den afstand de havde været seks måneder om at tilbagelægge da
de kom, lagde de nu bag sig på tre dage, og i deres overdrevne hastværk efterlod de store
mængder af tros og oppakning. På det tidspunkt kom også Esbern tilbage med sikre
efterretninger der gjorde en ende på Knuds bekymrede og tvivlrådige ventetid.
7
Kort tid efter blev Fyn udsat for så ødelæggende et vendisk overfald at bare et til af den samme
slags havde efterladt øen evigt gold og øde - ikke kun hårdt medtaget, men uopretteligt
ødelagt.
s. 639
8
Men Sven havde ikke fået nok af én gang at tigge sachserne om hjælp, for nu gik han atter en
gang til Henrik og gjorde sig store anstrengelser for at blive fragtet over til sit eget land af de
vendere der stod under hans overhøjhed. Deres flåde satte ham over til Fyn, og til stor glæde
for indbyggerne dér begav han sig til Odense, hvor han havde i sinde at forsvare sit liv med de
få mand han havde, mod de mange fjender. Samtidig lovede han dem der støttede hans side,
at venderne ville garantere deres sikkerhed og holde dem fri for skatter. Og hvad enten det nu
403 af 594 sider
Saxo, Saxos Danmarks historie, 2000
var for at skaffe sig selv fred eller for at vise deres respekt for kongeværdigheden, blev øens
beboere nu grebet af så glødende en iver efter at ære og adlyde ham at kvinder og mænd fra
nær og fjern strømmede til for at forsvare ham, allesammen med en følelse af at det ville være
en stor bedrift at hjælpe den faldne konge på fode igen over for dem der sad på magten i riget.
9
Da det rygtedes, begyndte Valdemar sammen med Knud at samle rigets øvrige tropper til
lands og til vands. Med denne vældige styrke kunne de uden besvær have besejret de få
fynboer hvis ikke Valdemar havde fået medlidenhed med dem og ment at man skulle skåne de
få overlevende på den hårdt medtagne ø, for med endnu et katastrofalt nederlag risikerede
han at tage livet af den sidste tilbageværende befolkning på øen, og han ville ikke have
siddende på sig at han havde gjort fædrelandet større skade end fjenden. Det var klogere,
mente han, at bære risikoen ved at lade rivalen være end at knuse et svageligt lem af sit eget
rige, og han afbrød derfor felttoget og gik over til forhandlinger. På hans initiativ blev sagen nu
drøftet, og det blev aftalt at Sven skulle trække sig tilbage til Lolland med sin hird og blive der,
på det nærmeste alene, indtil der var indgået en mere udførlig fredsaftale mellem ham og de
to fyrster.
10
Den følgende dag kom Valdemar ind til Odense for at tage bad, hvilket Knud ikke turde
deltage i af frygt for at falde i et baghold, og her blev han modtaget af Sven, der håbede på at
sikre sig hans venskab og kom ham i møde med de hellige relikvier i højtideligt optog. Derpå
førte Sven ham ind i Albani Kirke, hvor ingen andre af hans rådgivere blev lukket ind end
Absalon. Her satte Sven sig så i koret og sagde: »En ond skæbne har længe forment mig adgang
til dit venskab, Valdemar, på trods af at jeg altid har været venligt indstillet over for dig, og på
trods af at min far ikke alene tog hævn over din fars morder, men også gik i krig mod sin onkel,
af ren og skær slægtsfølelse greb til våben og frelste dig selv s. 640 fra døden da du lå forsvarsløs
imellem morderhænder. Efter ham var det den yngre Erik der straks påtog sig ansvaret for
riget såvel som for dig, for han havde længe tjent min far og ville ikke tillade at det han havde
iværksat, løb ud i sandet. Som din tredje beskytter i din barndom kom så jeg til, og jeg kan
forsikre dig om at jeg ikke har gjort mindre end de to andre for at værne om dig. Allerede
inden du nåede skelsår og alder, greb jeg til våben for at forsvare dit liv mod den mand som du
nu smisker om som en trofast ven. Og hvis jeg ikke havde haft heldet med mig på det
tidspunkt, var du uden grund blevet straffet af Magnus' søn. Hvis det ikke var for hans skræk
for mig som tredjemand, ville han aldrig have fundet sig i dig som den anden. Så længe jeg
lever, vil jeg beskytte dit liv mod hans intriger. Men hvis jeg dør, er det ude med dig så vel som
med mig. Netop derfor kommer jeg trygt til dig efter hjælp: jeg véd jo at du skylder mig den
hjælp efter alt det gode jeg har gjort for dig. Og nu stoler jeg på din hengivenhed og gør dig til
fredsmægler i forhandlingerne med mig. Jeg vil stille mig tilfreds med hvilken som helst
skæbne du tildeler mig, for jeg har været udsat for så meget ondt blandt fremmede folk at jeg
hellere vil leve uden magt, ja selv i fattigdom her i mit fædreland, end sendes i andflygtighed
endnu en gang. Jeg tror også at du, når du har tænkt det hele nøjere igennem, vil se det
uværdige i at vise en søn af din fars morder større ære end en søn af hans hævner.«
11
Dette og lignende fremførte Sven, men Valdemar var ikke sen til at afbryde ham: »Det er spild
af tid,« sagde han, »at forsøge at bryde enigheden mellem mig og Knud. For det første har han
404 af 594 sider
Saxo, Saxos Danmarks historie, 2000
ikke haft noget som helst med sin fars forbrydelse at gøre, for det andet har han for længst
betalt mig en passende bod for den. Og når jeg ikke kunne affinde mig med at tjene dig
længere, skal du ikke skyde skylden på min lunefuldhed, men på din egen upålidelighed. Var
det ikke dig selv der bestemte at jeg skulle følge med dig til udlandet for at du kunne udlevere
mig til din svigerfar og lade ham rydde mig af vejen i sit fængsel? Og hvis ikke han havde været
endnu mere hæderlig end du er fordærvet, så var jeg forsvundet for at ende mit liv i lænker.
Hvor mange gange har du ikke lagt fælder for mit liv? Og for Knuds? Hvor mange gange har du
ikke gjort hvad du kunne, med løgn og bedrag, for at gøre det af med os? Hvordan skulle du
kunne acceptere os som dine ligemænd når du ikke kunne affinde dig med at have os som
dine underordnede? På den anden side skal man ikke kunne sige om mig at jeg støder en
slægtning fra s. 641 mig med misbilligende ord, så nu vil jeg, på egen risiko, forsøge at sætte dig
på fode igen - i medynk med din situation snarere end i tillid til dit løfte. Men hvis du
besvarer min venlighed med falskhed og bedrag, skal du ikke tro at det er din opfindsomhed
der har overlistet vores naivitet, nej, det er snarere vores troskab og pligtfølelse der har givet
spillerum for visse risici.«
12
Her fandt så Sven de mest hykleriske vendinger frem: han afviste blankt at han skulle have
tænkt sig at spille falsk spil, og lovede at han ville arbejde oprigtigt og loyalt for at vinde deres
venskab, især eftersom han indlysende hverken skulle tage hensyn til sig selv eller til nogen
børn. For selv var han så syg at han næppe havde et år tilbage. Og han havde ingen sønner
som han skulle skaffe på tronen. Så hvad kunne han vinde ved at løbe fra sit ord andet end
skyld og skam? Derfor foretrak han en hvilken som helst skæbne, hvor sørgelig den end måtte
være, frem for en sådan fuldstændig tilsvining af hans eget rygte, der lod hele verden huske
ham som en forbryder og lod ham nyde magtens sødme i en kort stund, men på bekostning af
en evig vanære.
13
Han lod så Valdemar gå og trak sig tilbage til Lolland. Her lod han sig ikke nøje med de få
hirdmænd han havde, men antog daglig nye krigere - en voldsom forøgelse af hans hird, der
gjorde ham stærk nok til at se dagen for fredsforhandlingerne i møde med fortrøstning fordi
han kunne regne med at gennemføre fredsslutningen på lige fod med sine rivaler. På det
fastsatte tidspunkt ankom Knud og Valdemar til Lolland med alle Danmarks stormænd.
14
Valdemar var vant til at omgås Sven på fortrolig fod og tog hen for at hilse på ham med et lille
følge, mens Knud stadig var lige mistænksom og ikke stolede på hans ord. Sven forestillede sig
at Knud var med, og lavede en hemmelig aftale med nogle af sine mænd om at de skulle lade
som om de kom op at skændes, lade det udarte til ballade og slagsmål, og så benytte
anledningen til at hugge hans rivaler ned med deres sværd. Men da han så Valdemar
ankomme uden sin partner, afblæste han planen, for han mente ikke at han ville få meget ud
af at dræbe den ene uden den anden. Valdemar lagde godt mærke til fælden, men lod som
ingenting. Sven smiskede for ham i én uendelighed, hvilket irriterede Valdemar, men da han
udbad sig en fortrolig samtale den følgende dag, sagde Valdemar kun ja på den betingelse at
de begge to skulle møde op alene. Han var nemlig så stor og stærk at han ikke var bange for at
møde nogen som helst mand til s. 642 mand. Krigerne fik derfor besked om at holde sig på
afstand mens de to talte sammen, hvorefter de indkaldte til ting den følgende dag.
405 af 594 sider
Saxo, Saxos Danmarks historie, 2000
15
Hvad enten det nu var fordi han satte sin lid til deres slægtskab, eller fordi han ville lægge slør
over sit forræderi, overlod Sven det nu, med Knuds billigelse, til Valdemar at mægle i sagen og
erklærede at han ville gå ind på hvad som helst Valdemar nåede frem til. Valdemar bestemte
så at både de andre og han selv skulle have titel af konge, hvorefter han delte det samlede rige i
tre: Som den første del udskilte han det vældige Jylland, der er lige så folkerigt som det er
vidtstrakt, som den anden Sjælland og Fyn, og som den tredje Skåne med de dertil hørende
landskaber. Og da han selv havde retten til at bestemme ikke bare over opdelingen, men også
over valget, tildelte han sig selv forretten og Sven det andet valg - og som den første valgte han
selv Jylland. Sven, der skulle vælge efter ham, krævede så Skåne for ikke at komme til at sidde
midt mellem sine rivaler. Øerne, som de to forgående havde forbigået, tilfaldt altså Knud.
Forliget blev bekræftet ved ed for at frygten for helligbrøde skulle udelukke at nogen brød
aftalen. Derpå strakte de hænderne mod himlen og kaldte Skaberen til vidne: de kunne ikke
nøjes med en menneskelig beslutning som pant på deres enighed, men påkaldte samtidig
Gud som vogter af forliget og hævner ved forligsbrud. Også biskoppernes straf blev inddraget,
og de truede med at ekskommunikere den der brød aftalen. Derudover blev det aftalt at de
skulle stille observatører hos hinanden som en sikring mod løgn og hemmelighedskræmmeri,
der kunne undergrave ærligheden og få enigheden til at bryde sammen.
18
1
Da alt dette var bragt i orden, rejste Knud sammen med Valdemar i forvejen til Sjælland, som
nu var blevet hans. Her ville han gerne tage gæstfrit imod Sven, der snart ville følge efter.
Næste dag hørte han at Sven var ankommet til Ringsted, men da han i god tro var på vej ned
for at tage imod ham, mødte han abbeden fra Ringsted og en tysk ridder ved navn Radulf, der
kunne fortælle at Sven havde fået underretning om at Knud var på vej med store mængder af
bevæbnede krigere. Det vakte hans mistanke, og dermed også hans forsigtighed, for han tog
det som et klart tegn på at Sven ikke vilde holde sit ord, så han holdt sig fra Sven og begav sig i
stedet til landstinget, som tilfældigvis blev afholdt den dag med deltagelse af en stor
folkemængde.
s. 643
2
Men hos Valdemar vejede troskaben tungere end mistanken, og han opsøgte Sven i tillid til
den indgåede aftale, hvilket mere var udtryk for viljestyrke end for varsomhed. Kongens krigere
stod opstillet i bevæbnede delinger med ordre til at dræbe Knud og Valdemar hvis de kom
sammen. Men da Sven opdagede at den ene manglede, trak han dem tilbage og gav Valdemar
en overstrømmende velkomst. Da denne spurgte hvorfor han lod sine hirdmænd bære våben
når der overhovedet ikke var fare på færde, fortalte han om det rygte han havde hørt. Og selv
om Valdemar overfusede ham og skældte ham huden fuld for hans upålidelighed, lod han
som ingen ting og holdt sine planer og hensigter for sig selv. Derefter fortsatte han til Roskilde
efter invitation fra Knud, der var vært her, og natten gik med spil og bægerklang, men da det
blev morgen, tog han med et lille følge hen til Thorberns gård, ikke langt fra byen, med det
påskud at han havde fået lyst til at se til sin lille datter, der var i pleje der. Efter sigende sagde
406 af 594 sider
Saxo, Saxos Danmarks historie, 2000
Thorberns kone ved den lejlighed at hun ikke kunne forstå hvordan han var endt i så ussel en
position at han kunne finde sig i at blive spist af med en tredjedel af det som havde været
hans alt sammen. Det var ikke mindst den bemærkning, sagt i oprigtig harme, der tirrede
Sven til at begå sin ugerning.
3
Da nu aftenen nærmede sig, sendte Knud nogle folk ud for at hente Sven til gilde. Thorbern
tog vældig hjerteligt imod dem, og da de spurgte hvorfor kongen havde været så længe borte,
gav han den forklaring at han havde fået hovedpine af al røgen og dampen i badet. Men da
Sven selv skulle undskylde at han havde ladet dem vente, sagde han at han havde leget og
hygget sig med sin lille datter. Mændene der havde spurgt, bemærkede udmærket
modstriden mellem de to forklaringer.
Da de nu bad ham om det, tog han tilbage til byen, hvor han som den ældste fik
hæderspladsen mellem de to andre. Efter spisningen blev bordene taget væk, og mens
lystigheden steg efterhånden som de små bægre gik fra hånd til hånd, bad Sven om et
brætspil. Det pralede han af at være usædvanlig dygtig til fordi det især havde været det spil
han plejede at underholde sig med i sin tid i landflygtighed - en bemærkning der lød som
praleri, men i virkeligheden var en bitter erindring om modgang og ulykke. Et spillebræt
kunne man nu ikke få fat på, så spil blev der ikke noget af. Til den øvrige underholdning hørte
en tysk sanger der fremførte en smædevise om Svens flugt og landflygtighed og udsatte ham
for s. 644 diverse fornærmelser og spydigheder i viseform. Det blev han skarpt kritiseret for af
tilhørerne, men Sven undertrykte sit ubehag og bad ham synge som han ville om hans liv, for,
som han sagde, han var vældig glad for at tænke tilbage på sine ulykker nu hvor problemerne
var ovre.
4
Tusmørket faldt på, der blev som sædvanlig bragt lys ind, og nu kom Svens hirdmand Detlev,
der kort forinden havde forladt gildet, tilbage til kongsgården, hvor han i tavshed lod blikket
glide rundt for at overveje om tiden var inde til deres ugerning. Da han havde stået der en
stund og set ud som om han havde tabt mælet, bredte Knud sin kappe ud på gulvet og bad
ham sætte sig ved siden af ham. Han takkede for den store ære, men forlod nu bygningen, kun
for straks efter at komme ind igen og gøre et ganske lille nik hen mod Sven for at kalde ham
hen til sig. Sven opfangede ikke det hemmelige tegn, men Knud gjorde ham opmærksom på at
Detlev kaldte på ham. Sven rejste sig, og Detlev hviskede til ham et øjeblik, hvorefter alle de
andre der var på Svens side, kom til og stak hovederne tæt sammen så ingen af dem der sad
længere væk, kunne høre hvad de talte om. På det tidspunkt var det som om Knud anede
uråd, for nu knugede han Valdemar i sine arme og kyssede ham. Men da den der havde fået
kysset, spurgte ham hvorfor - for sådan plejede han bestemt ikke at opføre sig - ville han ikke
sige grunden.
5
I mellemtiden efterlod Sven sine krigere i hallen mens han selv gik ud ad bagdøren og hen til
sit eget kvarter. En tjener gik foran med lyset. Et øjeblik efter trak de sammensvorne blank
mod Knud og Valdemar. Men Valdemar var oppe fra sit sæde i et spring, og med hånden viklet
ind i sin kappe lykkedes det ham ikke alene at afværge de sværdhug der blev rettet mod hans
hoved, men også at sende Detlev i gulvet med et stød i brystet da han kom styrtende imod
407 af 594 sider
Saxo, Saxos Danmarks historie, 2000
ham. Han faldt selv sammen med ham og fik et dybt sår i låret. Men så snart han igen kom på
benene, lod han sår være sår, borede sig midt gennem klyngerne af mænd der spærrede ham
vejen, og forsvandt ud ad døren. Et sted i mørket kom nogen imod ham og greb fat i hans
sværdhæng for at holde ham tilbage, men han rev det kun af.
6
Imens slog de øvrige skodderne fra vinduerne for ikke at tage fejl i mørket og blive hindret i at
gennemføre deres forbrydelse. Detlev kom på benene igen og kløvede panden på Knud, som
forsøgte at værge for sig med sin højre hånd. Absalon greb den døende i den tro at det var
Valdemar, og knugede det blodige s. 645 hoved i sin favn. Selv om sværdene bragede lige
omkring ham, valgte han at se stort på sin egen sikkerhed og tage sig af sin konge så længe der
endnu var det mindste tegn på liv i hans gispende bryst. Omsider så han på dragten at det var
Knud han holdt i sine arme, og han følte en blanding af sorg og glæde.
Døbik, en særdeles modig mand, blev dræbt mens han forsøgte at hævne kongens mord på
gerningsmændene.
7
I nattemørket var det umuligt at kende folk fra hinanden, og derfor kastede de sig med draget
sværd over alle der kom i nærheden af dørene, eftersom det tiltagende mørke gjorde det svært
at afgøre om det var venner eller fjender. Så for at få mulighed for at komme ud hviskede
Knuds nære slægtning Konstantin til Absalon - i hvis arme Knud nu var udåndet - at han
skulle nærme sig den ene af dørene for at Konstantin lettere kunne slippe uskadt hen til den
anden. Absalon gjorde som han sagde, og Konstantin slap også ud, men blev grebet af dem der
stod udenfor, og dræbt. Absalon, der tog mere hensyn til den andens anmodning end sin egen
sikkerhed, lagde til gengæld respektfuldt Knuds lig fra sig, skred uden at bekymre sig om faren
lige frem mod de bevæbnede mænd, værdigede dem ikke et ord som svar på deres strøm af
spørgsmål og afslørede ikke sit navn. Med denne hårdnakkede tavshed lykkedes det ham at
slippe midt gennem flokken af fjender og ud i sikkerheden.
8
Midt på broen mødte han Radulf, som forbandede dem der stod bag denne hæslige
forbrydelse, og også dem der havde været indviet i planerne, og bedyrede at han selv intet
som helst havde med det at gøre. Han blev skarpt forfulgt af Peder Thenja, der truede hånligt
ad Absalon inden han forsvandt. Absalon fortsatte hen til sydporten ind til den plads der
omgiver Trefoldighedskirken, men her kom en gruppe fjendtlige krigere i vejen for ham. En
sværm af sværd hang over hovedet på ham da en anden mand tilfældigvis kom til med nogle
ledsagere og ikke alene som en trofast ven frelste hans liv ved at dække ham med sine våben
og med sin egen krop, men også, da en af dem prøvede at gennembore Absalons bryst, truede
med at det ville komme til at koste ham dyrt hvis han ikke lod være. Og derved gjorde han det
muligt for Absalon at slippe væk med livet i behold. Absalon havde selv undgået stødet ved i
det rette øjeblik at kaste sig til siden, men spydet skar sig helt ind til hans underklædning.
Sådan lod skæbnen ikke Danmarks håb om genrejsning gå helt til grunde, men frelste
fædrelandets fremtidige støtte.
s. 646
408 af 594 sider
Saxo, Saxos Danmarks historie, 2000
9
Han kom af sted og nåede i løbet af natten frem til landsbyen Ramsø, hvor bryden blev
forbløffet over at se ham komme anstigende ene mand - og var ved at gå i gulvet da han hørte
hvad der var sket i Roskilde. Hos ham fik han en frisk hest, og nu red han først til sin søster,
der var gift med en mand ved navn Peder, og derpå til sin mor. Da hun hørte at Knud var
dræbt og Valdemar hårdt såret, følte hun endnu større sorg ved deres ulykke end glæde over at
sønnen var uskadt.
10
I mellemtiden havde Valdemar kun fået to af sine mænd med sig. Det sårede lår hæmmede
hans gang, men trangen til at overleve tvang ham fremad. De kræfter som hans sår tog fra
ham, gav den tvingende nødvendighed tilbage. I så høj grad kan sindets frygt betvinge
kroppens smerter. Derpå fik hans ledsagere ham op på en hest, og ved et tilfælde bragte den
ham til netop den landsby hvor Absalon kort forinden havde bragt budskabet om hvad der var
sket ham. Da han hørte fra bryden at Absalon netop var taget af sted til sin mor, skyndte han
sig efter ham med nogle stedkendte vejvisere. Så megen styrke fik hans kraftesløse krop af den
nød som altid hærder menneskene i deres svaghed. Dér fik han såret behandlet og låret
forbundet, hvorefter han blev der resten af natten.
11
Ved daggry kaldte Sven byens borgere sammen og talte til dem. Han klagede over at hans to
rivaler havde overfaldet ham om natten, fremviste sin kappe, som han selv havde stukket hul i,
skældte Knud og Valdemar ud for røvere og mordere der krænkede gæstevenskabet og brød
alle aftaler. Han takkede Gud fordi han med den enes død havde forhindret deres fælles
misgerning, og bønfaldt borgerne om hjælp imod den tilbageværende. De påstande var der nu
ingen der troede på, dertil var de for åbenlyst løgnagtige. Derpå befalede han at alle skibe på
hele øen skulle bores i sænk for at Valdemar ikke skulle have nogen mulighed for at slippe væk
over havet, ligesom han sørgede for at alle de øde egne hvor han mente at han kunne have
gemt sig, blev finkæmmet.
19
1
Af samme grund var det ikke i dybe skove eller uvejsomme sumpe, men på halvåbne overdrev
at Valdemar nu strejfede om med tre mænd, der var alt hvad han havde hos sig, for han mente
at han var mest sikker på de steder hvor fjenden mindst tænkte på at lede. Samtidig blev
Esbern og en flok af hans mænd sendt ud på landet et helt andet sted for at vise sig ude på
åben mark og få det til at se ud som om han var Valdemar. Og en større menneskemængde,
også med Esbern s. 647 i spidsen, sørgede for at blive set en række forskellige steder og give
indtryk af at det var kongen der sejlede væk. Da de så omsider besluttede sig for at komme
over til Jylland, gik Esbern til en tømrer han kendte, og befalede ham at sætte en båd i stand
som de kunne sejle derover i. Men manden var bange for Svens straf og svarede at det måtte se
ud som om han udførte arbejdet under tvang. Esbern kom derfor ind i hans værksted, der var
fuldt af bønder, og lod i første omgang som om han bare bad ham om det. Da manden så
nægtede at udføre reparationen, lagde Esbern hånd på ham, bandt ham og tog ham med sig.
409 af 594 sider
Saxo, Saxos Danmarks historie, 2000
Og først da han var blevet slæbt til arbejdet, stillede han sine evner til rådighed for ham. Ved
på den måde at spille offer gjorde han det på en gang muligt for sig selv at yde sin ven den
hjælp han bad om, og umuligt for Sven at straffe ham for det.
2
Så sørgede Esbern for tovværk og proviant, hvorefter Valdemar om natten stak til søs med sit
følge. Men pludselig brød der et stormvejr løs, og havet rejste sig omkring ham med en ganske
uvant vildskab. Hans krigere blev gennemblødte af de enorme bølger der slog ind over dem, og
så stive af kulde at de ikke kunne røre sig af stedet og ikke magtede så meget som at manøvrere
sejlet. I øvrigt kom der et vindstød så voldsomt at råen splintredes og styrtede i havet. Og
regnen fyldte båden lige så hurtigt som bølgerne. Rorsmanden opgav at styre båden og overlod
alt i havets magt, for han anede ikke hvor han skulle vende stævnen hen, og kunne bare vente
på hvad vinden bestemte. Lyn efter lyn oplyste luften med deres ildglimt, og skyerne genlød af
vældige tordenbrag. Langt om længe drev det rasende uvejr dem ind til en ø fjernt fra deres
rette kurs, og da ankeret ikke kunne holde båden, trak de den fri af brændingen og vred
grenene fra træerne der stod dér, så stramt ind i årehullerne de kunne, for at den ikke skulle
glide ud igen og blive slået til vrag.
Samme nat gik en vendisk flåde på femten hundrede skibe ned ud for Halland. De
overlevende der reddede sig ind til kysten, blev hugget ned til sidste mand.
3
Ved daggry skaffede Esbern nye forsyninger, og så snart krigerne havde styrket sig, krydsede
Valdemar det nu ganske fredelige hav og nåede til Jylland. Her fortsatte han til Viborg, hvor
han fremførte sin klage over Svens forræderi for landstinget og rørte alle til tårer med sin
gribende skildring af hvad der var sket ham. Og såret som han kunne fremvise, vakte lige så
megen medynk som s. 648 tiltro til beretningen. Så det er ikke til at sige om det hug var mest
til skade eller gavn.
4
Men da Sven hørte om hans flugt, fik han sat alle de skibe i stand som han tidligere havde
ødelagt, og gjorde klar til et felttog mod Jylland. Det var på dette tidspunkt at Absalons mor og
søster udførte en virkelig storslået mandfolkebedrift: For at forsinke kongens afsejling sørgede
de for at der om natten blev hugget hul i de skibe han skulle sejle i. Sven måtte nu vente et
godt stykke tid mens de blev sat i stand igen, og da de endelig var repareret alle sammen, og
han nåede over til Fyn, besluttede Valdemar sig for at spærre ham vejen allerede ved
overfarten til Jylland, for han ville helst tage kampen op med ham så hurtigt som muligt. Da
det gik op for Sven, vendte han tilbage til Sjælland, hvor han udkommanderede befolkningen,
både derfra og fra Skåne, og derved blandede sine private styrker op med rigets hær.
5
I mellemtiden var Valdemar begyndt at føle sig usikker på hvad udgangen på krigen ville blive,
så han vendte tilbage til Viborg og holdt bryllup, dels for lettere at kunne få de mænd der
havde stået på Knuds side, over til sig, dels for ikke at gemme sin smukke bruds uskyld så
længe at fjenderne kunne tage den i stedet. Derpå gav han hæren ordre til at møde og drog af
410 af 594 sider
Saxo, Saxos Danmarks historie, 2000
sted mod Randers for at foretage et angreb på Sjælland, hvor Sven gemte sig. Der var nu også
en hel række af Svens hirdmænd der i deres afsky for hans bestialske handling sluttede sig til
Valdemar i stedet, for i deres øjne ville det være utilladeligt at levere tropper til en mand der
havde begået så grov en forbrydelse.
6
Men Sven holdt alligevel på at det så bedre ud at angribe end selv at blive angrebet, og følte sig
alt for stor til at lade sig spærre inde på en enkelt ø, så han udkommanderede skibe fra både
Sjælland og Fyn og sejlede til Jylland. Her lod han dem lægge til inde i selve Djursåen, hvorefter
han tog sine bedste krigere med sig og begav sig til Viborg, hvor borgerne ikke havde besluttet
sig for hvem de skulle støtte. Så snart Valdemar havde fået den besked fra en af overløberne,
skaffede han sig forstærkninger så hurtigt han overhovedet kunne, og sendte Sakse og Buris af
sted med en flådestyrke for at splitte fjendens flåde. Sjællænderne lod sig overtale af disse to
myndige mænd til at sejle hjem igen, for de lagde mere vægt på alvorsord fra venner end på
ordrer fra kongen og ville hellere svigte ham end kæmpe mod dem. Hos fynboerne vejede
respekten for kongen s. 649 til gengæld tungere end respekten for privatpersoner, så de så stort
på advarslerne - og betalte for det med en afklapsning. Og efter nederlaget greb de til den flugt
de havde afvist inden. Aldrig havde Sven taget modgang så tungt som ved denne lejlighed.
7
Herefter fik Esbern besked om at udforske hvad fjendens planer var, og da han på sit spiontogt
nåede frem i nærheden af Viborg, fik han øje på Svens hær, der kom lige imod ham på vej mod
Randers. For nu at ingen skulle sige at han var mindre tapper end omhyggelig i sit
efterretningsarbejde, fór han med fældet lanse ind på nogle af de forreste, der red imod ham i
temmelig spredt orden, og viste sine militære færdigheder ved at sende dem allesammen til
jorden. Deres heste beslaglagde han, og med hjælp fra sine ledsagere fik han dem trukket bort
ad en hemmelig smutvej.
Nu troede Svens folk at fjendens tropper var lige i nærheden, og i huj og hast greb de til våben
og besteg deres bedste heste for at være klar til kamp. Men da s. 650 de var kommet igennem et
bakket område og fik udsyn over det åbne sletteland, kunne de ikke få øje på andre end
Esbern, og så sendte de deres hurtigste folk efter ham. Men han stolede på sin lynsnare hest
og lagde så stor afstand til dem at han fra tid til anden kunne stige af sadlen for at tage et hvil.
Og da hans forfølgere så hvor nytteløst det var at jage af sted for at fange ham, råbte de efter
ham på lang afstand, at de ville tale med ham og gav ham deres æresord på hans sikkerhed.
Esbern sagde nej, han skulle ikke tale med dem, for som han sagde: hen imod aften har
æresord det med at blive lidt tynde i kanten - hvorved han på en vittig måde rev dem deres
forræderi i Roskilde kort før i næsen. Kun én af dem, Peder Thenja, som var en af hans gamle
kammerater, stolede han tilstrækkeligt på til at han tog imod hans æresord og lod ham
komme nærmere, og mens han spurgte ham ud om både det ene og det andet om Valdemar,
gav de andre sig til at ride om kap med hinanden med den skumle hensigt at falde ham i
ryggen under dække af noget der skulle se ud som træning.
8
Nu gjorde Esbern Peder opmærksom på hvad hans kammerater var ude på. Og Peder, der blev
bange for at kammeraternes upålidelighed skulle omstøde hans æresord, fældede lansen og
råbte at han ville spidde enhver der angreb Esbern. Men Esbern kom dem i forkøbet ved i en
411 af 594 sider
Saxo, Saxos Danmarks historie, 2000
fart at smutte hen ad en snæver sti og over på den anden side af en bro, hvor han holdt de
truende lanser på afstand med sin egen. Da han gentagne gange havde overdænget dem med
alle de skældsord de fortjente for deres upålidelighed, og var kommet et godt stykke væk,
stødte han tilfældigvis ind i nogle af sine egne kammerater, og så snart han havde sat dem ind
i situationen - at fjenden var i hælene på ham - lagde han dem på lur i et buskads ganske tæt
ved vejen og skyndte sig selv at springe af hesten.
9
De mænd der havde sat næsen op efter at tage ham til fange, havde stadig ikke opgivet håbet
og fortsatte ufortrødent fremad. Da han kunne se dem i det fjerne, sprang han i sadlen og gav
sig med vilje til den ene gang efter den anden at hugge hælene i siderne på hesten som om
han havde stort besvær med at få den til at strække ud. Det gav forfølgerne håb om at de
kunne indhente ham, og fik dem til at presse endnu mere på: de drev hestene hårdere fremad
og var uden tvivl blevet fanget af deres fjender hvis ikke en af dem der lå på lur, havde forivret
sig og var sprunget for tidligt frem fra sit skjulested. De gik straks ud fra at denne ene mand
der dukkede frem, var tegn på et baghold, og trak sig i huj og s. 651 hast tilbage til deres
kammerater, men det var andres utålmodighed der hjalp dem, snarere end deres egen
forudseenhed. Så hvis ikke hans følgesvendes tankeløshed havde hindret det, var det lykkedes
Esbern at tage en snedig hævn over sine upålidelige modstandere.
10
Fra Esbern fik Valdemar nu besked om at fjenden var lige i nærheden, og da han endnu ikke
var sikker på at han havde styrkerne til at indlade sig på et slag, gav han ordre om at den bro
der førte over til byen, skulle brydes delvist ned så fjenderne ikke kunne kommer over den. På
den måde sikrede åen ham både tryghed for tropperne og tid til at samle forstærkninger. Sven
kunne ikke komme over, og Valdemar ville ikke rykke frem, men de ivrigste af de unge trodsede
deres ordrer og stillede sig ud på stumperne af broen, hvor de kæmpede med spyd og pile og
gav fine prøver på deres evner. For når stedet ikke tillod et direkte sammenstød, måtte de
uregerlige unge mænd jo ty til en mindre brutal kampform.
11
Valdemars styrker voksede daglig, og da han omsider følte sig sikker nok til at tage kampen op,
besluttede han sig for at krydse åen et andet sted og selv opsøge fjenden. Natten før slaget gav
han instrukser om at hestene skulle stå med seletøjet på og under ingen omstændigheder
måtte få lov til at græsse, for ellers risikerede de at foræde sig og blive tunge og sløve. Sven, der
havde kornmarker inden for sin lejr, gav tværtimod ordre om at hestene skulle have rigeligt
med foder fra de bugnende marker, uden at tænke på at de fyldte maver ville hæmme dem i
deres løb.
Da Valdemar havde sat sin hær i slagorden og var på vej fremad, fik han ude på flanken øje på
en deling med strålende og glimtende våben og faner. I første omgang troede han det var
fjender, men spejdere kunne oplyse ham om at de mænd han var bange for, var på hans egen
side. Han indlemmede dem i slagordenen og kunne nu marchere mod fjenden med endnu
større selvtillid. Faktisk var hans styrker på dette tidspunkt vokset så voldsomt at ikke så meget
som en tiendedel af hæren kunne se de delinger der bar fanerne.
Nu vendte de mænd Sven havde udsendt som spejdere, tilbage med rapporter om at
412 af 594 sider
Saxo, Saxos Danmarks historie, 2000
fjendernes styrker var enorme. Så vældige masser måtte man forsøge at trætte og udmarve
inden man kunne tage kampen op med dem. For efterhånden som dagen skred frem, ville
deres antal blive en hel del formindsket.
12
Det fornuftige råd tiltalte Sven meget, men en mand ved navn Agge s. 652 Christiernsøn var
ubesindig nok til at afvise det. For, som han sagde, enten måtte kongen tage kampen op, eller
også ville hans krigere forlade ham. De havde nemlig ingen intention om at overlade deres
ejendom til fjenden uden sværdslag, for den betød mere for dem end deres eget liv. Derudover
skulle han også huske på hvor mange gange han selv havde vundet store og glorværdige sejre
med en ganske ubetydelig styrke. Så hvis han nu målte sine mænd på deres tapperhed, og
ikke på deres antal, ville han nok føle sig mere tryg ved den lille flok end skræmt over de mange
fjender. Og i øvrigt burde man snarere le ad den hær end frygte den når den ikke bestod af
hårdføre krigere, men af ubevæbnet pøbel. Med disse opmuntrende ord overtalte han kongen
til at forkaste det fornuftige råd og følge det farlige.
13
På Valdemars side bestod slagordenens højre fløj af unge mænd i stålgrå kofter. Det lignede
jern så forbløffende at Svens folk troede de var klædt i forskellige former for brynjer, og rettede
deres angrebskile mod den deling. Men da de så at skinnet havde bedraget dem, vendte de
angrebet mod kongens egen slagstyrke. En anden ting som det er værd at omtale, er at
ravnene efter sigende kredsede om Valdemars hær i så tætte flokke at krigerne kunne ramme
adskillige af dem med deres rejste lanser. Midt i hæren red en sanger der sang en smædevise
om Svens troløse mord for at ophidse Valdemars krigere til hævn og anspore dem til kampen.
14
Da hærene skulle støde sammen, stod der et markhegn i vejen, og da hverken Svens eller
Valdemars rytteri turde sætte over det på grund af de spidse pæle der ragede op fra det, tog
Valdemars fodfolk fat og væltede det, hvorefter de indledte slaget. Svens folk blev slået uden
større besvær, men havde ikke nemt ved at slippe væk. For deres heste var stadig tynget af det
foder de havde fået om natten, og magtede ikke at holde farten oppe fordi mætheden lå tungt
i dem og hurtigt gjorde dem trætte. Deres leder sprang af hesten, vendte front mod fjenden og
opfordrede sine vildt flygtende kammerater til at tage kampen op igen. Til sidst, da han ikke
øjnede hjælp nogen steder fra, plantede han fanen i jorden og tog et fast greb i den med
venstre hånd mens han med den højre huggede alle ned der kom i nærheden. Først efter en
mindeværdig kamp blev han omsider overmandet og dræbt af mængden der stimlede
sammen om ham.
15
Sven flygtede med en lille gruppe af sine mænd og havnede ude i en s. 653 mose hvor hestens
hove sank dybt ned i dyndet så han måtte forsøge at fortsætte til fods. Men selv da kunne
mosebunden ikke bære hans vægt, og han måtte lægge sine våben fra sig. Selv om han
støttede sig på skuldrene af sine mænd, var han til sidst så overvældet af udmattelse at han
beordrede sine ledsagere til at redde sig selv og satte sig ved foden af et træ. Han var så tappet
for kræfter at han var ude af stand til at gå så meget som ét skridt videre, selv med andres
413 af 594 sider
Saxo, Saxos Danmarks historie, 2000
støtte. En af hans mænd fandt at selv det ynkeligste endeligt var at foretrække for den fejhed
det var at forlade ham, og faldt for sin konges fødder da nogle bønder dukkede op på jagt efter
bytte. De tog også Sven til fange, og da de spurgte ham hvem han var, påstod han at han var
kongens sekretær. Til sidst blev han dog genkendt, og af respekt for kongeværdigheden satte
de ham op på en hest, hvorefter han forlangte at blive fremstillet for Valdemar - hvad enten
det så var frygt eller håb der fik ham til dét. Men netop i det øjeblik han sagde det, sprang en af
bønderne pludselig frem og huggede hovedet af ham med en økse. Hans lig blev begravet
uden pragt og hæder, og det jævne folk gav ham en simpel grav.
16
Ulf blev taget til fange under slaget og sat under bevogtning i Viborg, og da kun Esbern satte
sig imod at han blev straffet, straffede Knuds krigere ham med døden, for de mente at de
burde hævne deres herres død med hans blod. Også Detlev blev fanget, og mens de trak ham
til skafottet, begyndte han først at undskylde sig over for dem der havde pågrebet ham, men
da det gik op for ham at han ingen vegne kom med sin bønner, opførte han sig så kvindagtigt
at det virkede som om han havde smøget mandigheden af sig: ikke engang tårerne kunne han
holde tilbage: han græd og klynkede og gjorde det klart for alle at hans mandskrop gemte på en
kvindesjæl. Og følgen var at han blev straffet, først med vanære og derefter med døden, og
derved kom til at betale dobbelt for sit fyrstemord.
17
Også Magnus, den yngre Eriks søn med en elskerinde, havde forsvaret Svens sag med stor
ihærdighed, og knap så stor berettigelse, men da han blev pågrebet og gik ud fra at det ville
blive hans endeligt, oplevede han en nåde og barmhjertighed fra sejrherrens side som han ikke
havde turdet håbe på. Da de der havde fanget ham, bragte ham frem for Valdemar, tog denne
hensyn til slægtskabet og skænkede ham ikke alene livet, men også øget magt og ære. Til trods
for at det havde været mere end nok at lade ham slippe for straf, lagde han rundhåndede gaver
oveni, for han ville ikke føre sig frem som så hårdhændet en hævner s. 654 at det så ud som om
vreden havde stærkere tag i ham end slægtsfølelsen. Så skønt forbrydelsen fortjente straf,
sikrede slægtskabet frelsen. For ham vejede slægtskab hos en modstander således lige så tungt
som troskab og lydighed hos hans tilhængere, og han belønnede sin fjende på lige fod med
sine venner.
Også Buris, der var knyttet til Valdemar med blodets bånd såvel som med trofasthed og
lydighed og havde været ham til så stor hjælp mod Sven, belønnede han med både rigdom og
position. Hans bror Knud havde han for nylig vist en tilsvarende gavmildhed ved at udnævne
ham til hertug.
18
De mænd der havde tilhørt Knuds hird, mente ikke at der var dræbt fjender nok, og de gik nu
i samlet flok til kongen og bad ham om at gøre alle dem der havde givet Sven det råd at myrde
Knud, fredløse. En af dem de var særligt emsige efter at få straffet, var Thorbern, på trods af at
han dengang der blev kæmpet ved broen i Randers, over for dem der havde talt for Knuds
mord, havde nægtet enhver forbindelse med det forræderi og forbandet dem der stod bag, i
de skarpeste vendinger. Men hvis han sendte så mange af rigets fornemme mænd i
landflygtighed, var kongen bange for at han derved ville udstyre Knud og Buris, som han ikke
var sikker på at han kunne stole på, med de fredløses våben. Han ville hellere benåde de
414 af 594 sider
Saxo, Saxos Danmarks historie, 2000
skyldige end bistå sine egne tronrivaler. Det endte dog med at han gav efter for deres
vedholdende pres, for han ville ikke have siddende på sig at han var for lemfældig med
afstrafningen af Knuds mordere, så han lovede at landsforvise dem de talte om, og erklærede
at han ikke ville lade dem vende tilbage til landet medmindre det skete på opfordring fra de
samme mænd som havde anbefalet deres forvisning. Han vidste nemlig hvor let
menneskesindet kan svinge fra had til velvilje, og at de dødeliges følelser som oftest følger de
vekslende forhold omkring dem. Der findes ikke følelser så hårde og ubøjelige at tiden og
verdens gang ikke kan mildne dem. Resten af den flok tilgav han da de bad ham om at bruge
dem som gode krigere i stedet for at straffe dem, og jo sikrere han var på at de ikke var
involveret i mordplanerne, jo villigere var han til at tilbyde dem sit venskab.
20
1
Da alt dette var bragt i orden, ville han indlede sin regering med en tapper militær indsats:
han ville skaffe fædrelandet oprejsning og sætte det på fode igen efter disse mange år hvor
sørøverne havde lemlæstet landet og forvandlet s. 655 næsten en tredjedel af det til ødemark,
og derfor begav han sig til Masnedø med landets flåde for at gå i krig mod venderne. Men på
det hærting hvor han opmuntrede folket til kamp, stillede de ældste, som plejede at føre
ordet, sig op og udtalte at det ikke ville være sikkert for flåden at drage af sted. For det første
manglede de selv forsyninger, for det andet var fjenden klar over hvad kongen havde i sinde.
Hvis man skulle finde det rette øjeblik, måtte man nødvendigvis udsætte sagen indtil der viste
sig en bedre anledning. I øvrigt var det ikke så lidt dumdristigt at tage en chance over for en
fjende der sad klar og ventede, bevæbnet til tænderne. Og dertil kom at hele den danske hærs
kerne var samlet i denne flåde, og hvis den gik tabt, ville venderne med en eneste sejr få
magten over hele Danmark. For hvis tingene ikke gik efter hensigten, var det så ikke rigtigt at
krigernes død samtidig ville blive hele landets endeligt? Man burde virkelig ikke sætte så
mange fornemme mænds liv på spil i et enkelt slag hvor sejren kunne bringe dem begrænset
ære, og nederlaget meget større skam. Den holdning fik støtte fra hele forsamlingen, og efter
den tilkendegivelse følte kongen sig tvunget til at afblæse felttoget og uden tøven - men også
uden begejstring - afstå fra sit forehavende.
2
Da kongen kom tilbage til sit skib, var Absalon meget spydig og drillede ham ganske vittigt
med hvor sløv og slap han var. For da han spurgte hvordan det kunne være at felttoget nu var
aflyst, og kongen svarede at det var for ikke at bringe så mange tapre mænd i fare, udbrød han:
»Jamen, så må du jo hellere gennemføre det med simple folk og bangebukse. Hvis du så
vinder, er det en god forretning, og hvis du taber, er skaden ikke så stor, for hvem tager sig af
at nogle fattigfolk bliver slået ihjel!« Sådan lykkedes det den kvikke unge mand at give sin
forargelse en drejning og formulere sin misbilligelse af kongens sløvhed som en spøg. Den
vittige og elegante bemærkning blev drejet til en uudtalt kritik af kongen selv.
21
1
På samme tid gik biskop Asser af Roskilde bort, og da der skulle vælges en efterfølger, havde
415 af 594 sider
Saxo, Saxos Danmarks historie, 2000
folket og gejstligheden hver sin holdning. Det var også på det tidspunkt at byen Roskilde
eksploderede i drab og mord mellem de to gilder borgerne var inddelt i, og alle udlændinge
enten blev dræbt eller jaget ud af byen. Og for de lokales gilde var det ikke engang nok at
ødelægge de fremmedes, de lod også deres afsindige vrede gå ud over den kongelige
møntmester, for ikke s. 656 alene jævnede de hans hus med jorden, de plyndrede ham også for
alt hvad han ejede. Kongen blev rasende over at byen på den måde hånede hans myndighed,
men da han kom stormende med en stor styrke af egnens beboere for at tilintetgøre byen,
sendte borgerne en delegation ud til ham for at bønfalde ham om ikke at vende sine våben
mod sit eget land når han burde bruge dem mod fædrelandets fjender. Og så tog han imod en
bøde i penge og lod byen være i fred.
2
Straks efter holdt han, uden at bære nag, sit indtog i byen og trådte ind i kannikernes gård ved
Trefoldighedskirken for at stadfæste deres valg af ny biskop. Men selv om man nok kunne sige
at han sad inde med visse rettigheder over en kirke som hans egne forfædre havde grundlagt
og udstyret med rige gaver, holdt han fast på at han ikke ville stille nogen krav og hverken ville
lægge ulovligt pres på dem eller gøre sig skyld i nogen brud på traditionerne. Han var helt klar
over at gejstlighedens særlige ret til at vælge biskoppen ifølge kirkens love skulle være
uafhængig af kongemagten. Derfor skulle hans tilstedeværelse på ingen måde stå i vejen for
deres frie valg når de skulle stemme. De gejstlige takkede ham overstrømmende for hans
respektfulde og retsindige indstilling og trak sig så tilbage for at tænke nøje over deres valg. De
fandt nu frem til tre højt ansete mænd, hvortil de som en fjerde føjede Absalon på grund af
hans store tapperhed, og da de skulle vælge den bedst egnede mellem disse fire, gav Valdemar
dem besked på ikke at sige hvem de stemte på, men notere det på en strimmel pergament der
efter hver enkelt blev rullet en omgang sammen, ud fra den tankegang at valget gik ærligere til
hvis hver enkelt gav sin mening til kende skriftligt før han gjorde det mundtligt. Det viste sig
så at de alle havde skrevet det samme navn: Absalon. Og dermed var han valgt til det høje
embede.
3
Aldrig så snart var han blevet indsat i embedet, før han begyndte at føre sig frem som søkriger
i lige så høj grad som biskop, for i hans øjne havde det ikke megen værdi at værne om kirken
hjemme hvis man samtidig lod den i stikken i det fremmede. At holde kirkens fjender borte er
i lige så høj grad en del af præstegerningen som at drage omsorg for de hellige handlinger. Selv
om bispegården stort set var forfaldet, var han alligevel til stadighed på havet for at holde vagt
og sikre landet en mere pålidelig bevogtning, og gjorde lige så ofte skovene med deres løvtag til
sit hjem. - Og fra denne ydmyge bolig genrejste han fædrelandets hus af ruinerne.
s. 657
Samtidig fik sjællænderne at mærke hvor livbringende en beskyttelse hans talegaver kunne
yde. For de lokale ting havde udviklet sig til de rene slagsmål og skænderier, men med sin
besindige form lykkedes det ham at nå frem til en mere fredelig tone, og han talte så elegant og
formfuldendt at de der havde opfattet ham som umælende og ubegavet, måtte indrømme at
det var dem der var dumme.
Om vinteren havde han heller intet imod at pløje sig igennem et isfyldt hav med sine skibe,
for den livsvigtige bevogtning måtte ikke mangle på nogen tid af året, og man skulle ikke
kunne sige om ham at han kun levede så smukt op til sit ansvar for fædrelandet når
416 af 594 sider
Saxo, Saxos Danmarks historie, 2000
forholdene var til det. På denne måde var han fuldt så meget fædrelandets fader som biskop,
en lysende skikkelse i krig såvel som kirke.
4
Sit første sammenstød med venderne havde han dagen før palmesøndag ved landsbyen
Boeslunde. Så snart han fik beskeden om deres angreb, kastede han sig ud i kampen, kun med
sit eget følge på atten krigere mod mandskabet fra fireogtyve skibe. Og risikabelt var det, men
det lykkedes. Han jog adskillige af modstandernes ryttere på flugt og huggede stort set hele
deres fodfolk ned. Selv mistede han i hele denne halsbrækkende operation ikke mere end en
eneste mand, og derved havde han indledt sin embedstid og sin krigerkarriere med en smuk
sejr. Kun ganske få af fjenderne, der var feje nok til at kaste våben og bytte fra sig for at gøre
flugten lettere, nåede i sikkerhed i den skov der grænsede op til markerne.
22
1
Samme år fortælles det at Århus blev udsat for voldsomme sørøveroverfald. Og samtidig måtte
falstringerne - de få der var af dem - søge ly bag deres fælles forsvarsværk mod en umådelig
vendisk flåde. Ved et tilfælde blev kongens mundskænk, der var i den del af landet i et helt
andet ærinde, fanget i belejringen sammen med de andre, og det siges at en af de lokale
beboere ved den lejlighed kaldte kongens rådgivere for nogle sløve padder og kom med en
bemærkning om at de tidligere konger havde haft sporerne på hælene, men den nuværende
havde dem vist på tæerne. Mundskænken følte sig så truffet af det med ugideligheden at han
lod det gå videre til kongen i en ondsindet udlægning og en helt forvansket form, så det der
var en spydighed imod ham selv, blev forvandlet til en fornærmelse mod kongen.
s. 658
2
Nu ville han absolut kaste hele befolkningen ud i en katastrofe som straf for en enkelt
ubetænksom bemærkning, og derfor kom han også med en anden, ikke mindre alvorlig
anklage, der for alvor fik kongens vrede mod falstringerne til at flamme op. Han beskyldte dem
for det værste af alt, nemlig landsforræderi, og påstod at de holdt venderne underrettet om
alle de planer der blev lagt imod dem. Han gjorde det til en forbrydelse at de til tider holdt sig
på venskabelig fod med fjenden for at redde livet, og kaldte det forræderi at de adlød deres
ordrer, selv om de ikke gjorde det af hengivenhed, men af frygt. De havde nemlig for vane at
tage fanger i forvaring for venderne, og også af og til - men det var angst og ikke sympati der fik
dem til det - at sende fjenden besked på forhånd når deres eget land ville angribe dem, alt
sammen for i det mindste at redde livet med lidt hjælpsomhed når de nu ikke kunne forsvare
det med magt.
3
Kongen lod sig rive med af mandens gemene opfordringer og besluttede sig for at gribe til
sværdet og jævne det lidt der var tilbage af Falster, med jorden, og det mente han at han
kunne gennemføre med sjællændernes hjælp alene. Absalon fik besked på at stå i spidsen for
417 af 594 sider
Saxo, Saxos Danmarks historie, 2000
tropperne fra den østlige del af øen, og selv bestemte Valdemar sig for at lede dem fra den
vestlige del og sejle hæren over i små og store skibe mellem hinanden. Sjællænderne havde
længe været voldsomt på kant med falstringerne og var derfor så ivrige efter at slå sig sammen
om at give dem igen for alt det de havde udsat dem for, at de helt af sig selv adlød ordren
allerede inden den var givet, begejstrede over at kongen selv ville stille sig i spidsen for dem og
starte en krig mod deres fjender.
4
Men dette fejlgreb, som han var blevet hidset op til af ondsindet rådgivning, blev lykkeligvis
forpurret af en af skæbnens pludselige tilskikkelser. For netop da kongen skulle til at drage af
sted med en større troppestyrke, lagde han sig pludselig syg med feber i Ringsted, og han
befalede så Absalon at sende sine tropper hjem igen og komme så hurtigt han kunne. På
denne måde blev det et belejligt sygdomsanfald der kurerede kongen for hans katastrofale
forehavende. Og denne himmelsendte svækkelse frelste Valdemar fra skyld i lige så høj grad
som den frelste et folk fra undergang. Kan man forstille sig en mere ussel, mere ynkelig
situation for det danske rige end at være truet udefra af fjendens krigsmagt, og indefra af
kongens egen? Kan nogen være i tvivl om at det var Gud selv der greb ind og hindrede
fædrelandets fremtidige genrejser i her på tærsklen til sin storhedstid s. 659 at styrte det rige
han agtede at vriste fri af fjendens greb, i grus? For den der holdt i rigets tømmer, måtte
hellere pådrage sig en alvorlig sygdom end skylden for en grov forbrydelse.
5
Sygdommen rasede vildere for hver dag der gik, og Absalon bad dag og nat uden afbrydelse for
kongens liv. Til sidst var det som om han havde opgivet alt håb om at finde et middel mod
sygdommen, og det gik op for ham at Guds kraft nu var det eneste der kunne hjælpe. Ude af
sig selv af angst gik han ind for at bede for den syge og formilde Gud: klædt i sit bispeskrud
gennemførte han en fuld messe, hvorefter han udførte det hellige offer med de ord der hører
til, bragte det til den syge og så godt som livløse mand og lod ham indtage det. Så snart
Valdemar havde styrket sig ved nadveren, begyndte han at svede, hvorefter han genvandt sit
gode helbred.
6
Men endnu inden biskoppen følte sig sikker på at kongen var helbredt, blev han selv syg af alle
disse bekymringer. Med ét begyndte kræfterne at svigte ham, og havde ikke himlens nåde
strålet over ham, ville så lovende anlæg være bukket under i selve fødslen. Men selv ikke hans
eget svigtende helbred kunne hindre ham i, nu hvor han var syg, at vise kongen samme
omsorg som han havde lagt for dagen mens han selv var rask. Han forestillede sig at en sørgelig
nyhed kunne forværre kongens tilstand nu hvor den netop var i bedring, og forbød derfor
andre at fortælle ham om hans egen sygdom for ikke at risikere at han blev overvældet af
dystre tanker og fik et tilbagefald. Da de var raske, takkede de begge Gud for den hårdt
tiltrængte formaning han havde givet ved at forpurre deres morderiske plan. De fortrød dette
fejlgreb, og skammede sig også, men glædede sig over at en guddommelig irettesættelse havde
hindret dem i at føre deres ugudelige plan ud i livet. Og nu hvor de var kommet på bedre
tanker, afstod de fra at plage deres landsmænd og vendte al deres energi imod kampen mod
rigets fjender.
418 af 594 sider
Saxo, Saxos Danmarks historie, 2000
23
1
Kongen fulgte nu de kloge råd han fik af Absalon, Peder, Sune og Esbern, de fire som var hans
nærmeste rådgivere, og besluttede at et felttog mod fjenden hellere skulle foregå hurtigt end
med en stor hær, og snarere i form af uventede overfald end åbenlyse flådeangreb. For det er
langt nemmere at besejre en intetanende fjende end en forberedt, og ofte vægrer selv en
overlegen s. 660 styrke sig ved at adlyde de fornuftige ordrer deres foresatte udsteder, fordi
skrækken for venderne har større magt over dem end kongens befalinger. Men alt dette
indviede han kun ganske få personer i, for han var fuldstændig klar over at når våbnene skal
tale, må man handle i fællesskab, men planlægge i fortrolighed. Og eftersom han ikke tvivlede
på sjællændernes opbakning, valgte han selv at sætte sig i spidsen for den skånske flåde.
2
Da han nu - allerede inden han selv var helt rask - havde samlet skåningerne i Lund og
forelagde dem befalingen om felttoget, erklærede ærkebiskop Eskil (som de øvrige havde gjort
til deres talsmand) at de ikke havde deres skibe klar til at udføre ordren med så kort varsel.
Kongen sagde at de der adlød, skulle have hans velvilje, men de der strittede imod, skulle få
hans vrede at føle, og han gjorde det klart at han var så opsat på at gennemføre sine planer at
han hellere sejlede af sted med ét eneste skib end opgav felttoget. Og da det gik op for Eskil
hvor fast besluttet han var, tilsluttede han sig planen - og ikke nok med det: han forbandede
alle der ikke sluttede op om kongen, og gav ham selv plads på sit eget skib, på egen
bekostning. Sagen var nemlig den at man nu havde været ude af vanen med disse felttog så
længe at kongen ikke længere havde sit eget skib. De sidste der fik ordren om at støde til
flåden, var lollikkerne og falstringerne, for de skulle ikke vide besked så længe i forvejen at de
kunne nå at give venderne et praj om hvad ordren lød på.
3
Da nu flåden nåede frem til Landøre, var kongen meget ivrig efter at se sin hær, og han
besluttede at stille tropperne op inde på land så han kunne inspicere den samlede styrke og
afgøre om den var stor nok til at han kunne gå i kamp med den uden for stor risiko. Ud for
denne kyst ligger en forholdsvis lang sandbanke et stykke ude fra det faste land. Den er så lav
at den forsvinder ved flod, men kommer til syne ved ebbe, og med sin buede form danner den
en havn, for inden for den lavvandede indsejling omslutter den et udstrakt område med dybt
og dunkelt vand. Men eftersom alle danske konger har haft den tåbelige overtro at dette sted
betød død og ulykke, og derfor har vænnet sig til at holde sig væk derfra, blev det i den
nærmeste havn at han gennemførte sin omhyggelige mønstring af de samlede tropper og satte
nogle folk til at instruere dem der ikke havde felterfaring, i kampteknik, for han ville hellere
foretage en sikker vurdering af sin styrke ved selvsyn end et overslag ved blindt gætteri.
s. 661
4
I løbet af de fjorten dage det tog dem at gennemføre denne mønstring, blev størstedelen af
deres forsyninger brugt op, uden at de havde fået udrettet noget. Derpå stod de ud fra
419 af 594 sider
Saxo, Saxos Danmarks historie, 2000
havnen, og hele vejen over havet havde de en rolig sejlads. Men for at nå frem uden at blive
opdaget foretrak de at ro frem for at bruge sejl, og Absalon blev sendt i forvejen med syv skibe
for at undersøge kysten på Rügen nøjere og finde frem til hvor man kunne gå i land. De havde
bestemt sig for at gå imod byen Arkona, som var berømt for et gammelt gudebillede der blev
tilbedt dér, sætte ild til byen inden beboerne opdagede noget, og overrumple dem alle
sammen når de var på vej op for at søge ly hos guden. Forsvarsværkerne ville stå ubemandede,
kun sikret med lås og slå, for de lokale folk mente ikke at der var nogen særlig grund til at
menneskene forsvarede sig når guden var hos dem og holdt hånden over dem. Den flåde
danskerne havde samlet, talte alt i alt to hundrede og tres skibe da den blev lagt i formation.
5
Da Absalon var kommet næsten helt ind til Rügen på sit spejdertogt, gjorde sømændene ham
opmærksom på at kongeskibet pludselig havde skiftet årerne ud med sejl. Han undrede sig
over hvorfor resten af flåden nu sejlede på den måde når de lige havde aftalt at undlade at
bruge sejl for at komme uset frem, men han måtte erkende at de andre var i færd med at
svigte planerne, og når hans kammerater ikke ville stå ved det de havde besluttet, måtte også
han - selv om det ærgrede ham umådeligt - som den allersidste vende om og mere nedslået
end villigt finde tilbage til sin plads ved kongens side i havnen på Møn, hvor han var søgt ind.
Det forargede ham at hans kammerater svigtede ham og forspildte den glimrende lejlighed til
handling nu hvor vejret var med dem og krigerne havde mod på sagen, og det var meget mod
sin vilje at han vendte om midt i togtet.
6
Da han gik fra borde, blev han modtaget af de tre, Peder, Sune og Esbern, som kongen plejede
at drøfte sine planer med, og også de beklagede sig i bekymrede vendinger over at kongen
sådan havde ydmyget sig selv og opgivet den gode og ærefulde plan. Endelig sendte kongen
nu bud efter dem, og da han så hvor mistrøstige de så ud, spurgte han forundret hvorfor de
satte sådan nogle ansigter op, og forklarede at han bare havde besluttet sig for at lægge ruten
ind om øen her for at sørejsen ikke skulle trække ud så det blev alt for sent. Så kunne man
ordne det hele i ro og mag i morgen. For dagen var skabt til arbejde, og natten til hvile. Men da
hans venner ikke svarede med et eneste ord, studsede han over s. 662 deres tavshed og
befalede dem at komme frem med hvad de mente. De satte så Absalon til at forelægge ham
hvad de havde talt om.
7
»Er det så sært,« sagde Absalon nu, »at ordene ikke vil frem når en umådelig sorg har lagt sig
over dem med al sin vægt, og det er som om de skjulte sjælesmerter snører svælget sammen?
Sorg og smerte vælder jo op i os når vi ser hvor faretruende du nærmer dig det direkte
vanærende. Du adlyder hvor du burde udøve din magt, du bøjer dig for dem du burde herske
over, du kaster vrag på den glimrende rådgivning du får, kun for at tage mod råd fra folk der
blæser på om dine handlinger er fortjenstfulde eller beskæmmende. Dette er nu det andet
felttog der bliver søsat i den tid du har været konge alene og uden rivaler, og det bliver ikke
mindre pinagtigt af at det er anden gang du giver op. Her forpasser vi en enestående lejlighed,
her gør vi os formålsløse svinkeærinder selv om vi kun har meget begrænsede forsyninger
tilbage, bare for at få en brugbar undskyldning for at vende om. Og til trods for at intet som
helst står i vejen for os, vil vi meget gerne have at fejheden skal blive opfattet som »tvingende
omstændigheder«. Mener du i alvor at det er sådan du skal forsvare fædrelandet - og med
420 af 594 sider
Saxo, Saxos Danmarks historie, 2000
dens slags hundekunster du skal indvarsle din regeringstid? Hvad nu hvis det bliver uvejr så vi
ikke mere kan sejle - hvad kan vi så gøre andet end at bøje os for nødvendigheden og vende
slukørede hjem som skydeskive for de hæsligste bebrejdelser for fejhed og kvindagtighed?«
Sådan lod han sig rive med af sin forargelse, og da han samtidig stolede på deres gamle
venskab, holdt han sig ikke tilbage, men sagde kongen både disse og andre barske ord lige op i
ansigtet.
8
Kongen blev ganske vist rasende over hans åbenmundethed, men man skulle alligevel ikke
kunne sige om ham at han var uforskammet nok til uden videre at affeje et godt råd, så selv
om hans mine røbede hvor frygtelig vred han var, mønstrede han al sin selvbeherskelse og
svarede dæmpet og roligt at han havde en hel del vidner på hvad han havde udrettet, og selv
om han måske endnu ikke var helt så stor en helt som Absalon, havde han nu heller ikke
præsteret noget der var så tappert at hans egne bedrifter ikke kunne måle sig med det. Mere
ville han ikke have at der skulle siges om den ting, og han roede så tilbage til sit skib mens
Absalon bemærkede at han nu ikke skulle blive vred på folk der kom med gode råd, for det var
en hel del bedre at lægge øre til utilslørede formaninger fra sine venner end at blive rakket ned
og kritiseret bag sin ryg.
s. 663
9
Den følgende nat blev det et voldsomt uvejr der piskede søen op så hverken havnen eller
ankrene kunne holde på den kongelige flåde og forhindre at den blev spredt i alle retninger ud
over havet. Sådan fortsatte vejret i fire dage uden at det på nogen måde tog modet fra folkene.
Og det fik for en stor del kongens vrede mod Absalon til at lægge sig. Men selv om han nu
inderst inde gav ham ret, generede han sig ved at erkende det åbent, og i sin forlegenhed
skjulte han at han var kommet til den erkendelse på dette sene tidspunkt.
I den mellemliggende tid havde han slet ikke talt med sine venner, men den næste dag
opsøgte han de nævnte mænd da de på et tidspunkt stod inde på stranden. Han gav sit følge
besked på at holde sig på afstand og sagde så at selv om han havde prøvet at lade som
ingenting, så havde de jo nok set af hans ansigtsudtryk hvor ophidset han var blevet - og det
var heller ikke så underligt, for når man spørger om andres mening, må man vel forvente råd
og vejledning, ikke fornærmelser! Meget af det de havde sagt, var ganske vist fornuftigt nok,
men det kom også lige sent nok, for var de nu kommet frem med det tre dage tidligere, kunne
det have hindret en katastrofe. Man kommer alt for sent med sine gode råd hvis man tager let
på sagen mens beslutningen skal træffes, og først tager fat når den er truffet. Desuden var det
en misforståelse, for ikke at sige det glade vanvid, at ville rette op på det uigenkaldelige. Derfor
havde det været spildt ulejlighed at overfuse ham på den måde: Sket er sket, og det står ikke til
at ændre, og i øvrigt levner affekt ikke megen plads for argumenter. At det ville blive så
voldsomt et uvejr, kunne han ikke have forudsagt, han var kun et menneske og fik ikke
advarsler fra himlen, og han var heller ikke i tvivl om at stormen var en straf for hans synder.
Derfor var det ikke rimeligt at bebrejde ham hans manglende viden om vejret, og heller ikke de
store vanskeligheder de uforvarende var havnet i. Så nu var det nok bedst at de holdt op med
at klage over fortiden og koncentrerede både tanke og handling om den nuværende situation.
For han ville hellere slutte sit liv med en glorværdig bortgang end afslutte felttoget med en
ydmygende hjemkomst.
421 af 594 sider
Saxo, Saxos Danmarks historie, 2000
10
Så tog Peder ordet og udtrykte det Absalon havde ment, i lidt blidere vendinger: ingen konge
skulle stille sig afvisende an over for det hans trofaste venner sagde, eftersom selv store og
berømte mænd tit og ofte har betalt med liv og helbred fordi de kastede vrag på et godt råd. I
øvrigt skulle man benytte sig af vinden når den var gunstig, for den er uberegnelig og har det
med at skifte uden s. 664 varsel. Så nu måtte de væbne sig med tålmodighed indtil stormen
lagde sig så meget at man kunne ro. De havde stadig forsyninger til tre dage, og kun en kort
sejlads over til fjenden. Så hvis fødevarerne slap op, måtte de skaffe sig nye med magt. Så snart
havet var roligt nok til at de kunne ro ud, måtte de altså hurtigst muligt samle den splittede
flåde og alle som én tage fat ved årerne for at komme af sted. For jo mere ensartet man sejler, jo
hurtigere sejler man.
11
Kongen roste ham for hans gode råd og overlod det til Absalon at holde øje med vejret og give
ham besked i samme øjeblik det tillod at man roede ud. Absalon tog med glæde imod den
ordre, som han jo selv havde fremtvunget med sine alvorsord, og den følgende nat kunne han
med glæde konstatere at stormen var taget mærkbart af, så allerede inden det blev lyst, gik han
umiddelbart efter fromessen til kongen og meddelte at uvejret havde lagt sig så meget at det
nu var muligt at komme af sted, om end det ikke ville blive nemt, for man kunne stadig kun ro
med største besvær. Da kongen svarede at så var der ingen tid at spilde, bemærkede Absalon
for spøg at nu ville de have gjort et godt stykke arbejde hvis de vendte om på halvvejen og
sejlede tilbage hvor de kom fra. En flabet bemærkning, der gik lidt for tæt på til at være
morsom, men det gav netop kongen et stærkt incitament til at vise sit mod. Og Absalon slap
da heller ikke for en fiks lille spydighed, for kongen tilføjede at når nu han selv vendte om,
kunne han jo bare spørge Absalon hvordan det gik ovre hos venderne.
12
I begyndelsen roede hele flåden frisk og muntert til, fuld af fortrøstning. Inde under land i
bugten lå havet nemlig i læ, og vinden kunne ikke piske det op som ude på det åbne, hvor den
kunne få frit løb, for landet skærmede på alle sider mod den voldsomste bølgegang. Men så
snart de styrede ud på åbent hav, blev de mødt af en næsten uovervindelig storm. Biskoppen
ville ikke have siddende på sig at han ikke i praksis kunne leve op til sine egne tapre
formaninger, og denne ædle æresfølelse gav ham styrke til at kæmpe så utrætteligt ved årerne
som var det skæbnen selv han sloges med. Og da kongen ikke ville stå tilbage for ham i mod og
tapperhed, følte han sig tvunget til at følge trop. Og sådan fortsatte den langsomme og usikre
og på det nærmeste umulige sejlads mens havet rasede imod de huggende åretag.
13
Så voldsom var den søgang de var oppe imod, at kongeskibet under bølgernes massive pres og
stormens ubarmhjertighed gav sig i alle fuger og var på s. 665 nippet til at falde fra hinanden.
Da kongen så det, ville han over på et sikrere skib for at redde livet og alligevel fuldføre
overfarten: han gav Ingemar Skåning ordre til at lægge sit skib tæt op ad hans, og med sværdet
i højre hånd og fanen i venstre sprang han, dristigt, men med held, over på hans skib, hvor
han straks befalede mændene at ro hårdere til. Eskild forsøgte modigt og standhaftigt at følge
trop et stykke tid, for hans følelser for kongen betød mere for ham end skibets skrøbelige
422 af 594 sider
Saxo, Saxos Danmarks historie, 2000
tilstand, men til sidst blev han tvunget til at vende om, dels fordi kongen råbte at han skulle
standse, dels fordi situationen blev for risikabel. Da de så det, var der adskillige der var feje nok
til at benytte sig af lejligheden og vende om som om de havde misforstået situationen. Men
den påståede misforståelse burde ikke være nogen gyldig undskyldning når fanen på det nye
skib gjorde det aldeles klart at kongen ikke havde skiftet kurs, men skib. En hel del andre måtte
meget mod deres vilje falde tilbage fordi deres skibe var så ilde tilredte at de gav sig i fugerne
og ikke kunne modstå presset fra det oprørte hav. Men de der holdt stand og fortsatte fremad,
måtte spise mens de roede, for at holde kræfterne ved lige til de uafbrudte anstrengelser. De
holdt årerne i højre hånd og maden i venstre, for selv det mindste lille ophold i åretagene
kunne tage farten af skibet. Kun for en ganske lille del af flåden, der med Absalon i spidsen
stred mere end de øvrige for ære og berømmelse, lykkedes det i en utrolig kamp ved årerne at
besejre dette stormvejrs enestående vildskab, og ved utrættelig roning at trodse havets
modstand indtil de kort før daggry havde præsteret det umulige og kunne lægge til ved
Hiddensee.
14
For at være sikker på at alt blev undersøgt, sendte Absalon nu den berømte sørøver Vedeman
ud for at rekognoscere, og derved blev han klar over at der ikke lå fjendtlige skibe i nogen af
havnene, og at rygboerne i det hele taget ikke frygtede angreb. Et sikkert tegn på at
indbyggerne intet anede, var at hyrderne ganske ubekymret lod deres kvæg gå frit omkring i
nærheden af kysten. Da kongen endelig var kommet i havn efter den lange rotur, gik han straks
om bord på Absalons skib, hvor han lagde sig til at sove, dybt udmattet af anstrengelserne og
mangel på søvn. Da det blev talt op hvor mange der var nået med ham over havet, omfattede
flåden kun tres skibe.
15
På det tidspunkt var der to hallændere - hvis afstamning var fornemmere end deres tankegang
- som mente at når de var så få, kunne de ikke undgå at komme i fare. De sejlede derfor i deres
fælles skib hen til Absalon og sagde at de s. 666 omgående måtte tale med kongen, og da de
hørte at han sov, forlangte de at han blev vækket, så hurtigt som muligt. Absalon nægtede at
forstyrre ham i hans hårdt tiltrængte søvn og erklærede at han nok skulle viderebringe det de
havde at sige, til kongen. De gjorde så opmærksom på at deres skib var hårdt medtaget, at der
var mangel på forsyninger, og at der var meget langt hjem, og sagde at de nu havde den
allerbedste lejlighed til at komme af sted med medvind, for netop nu hvor de kun med nød og
næppe var nået frem gennem modvinden, kunne de let og ubesværet komme hjem med den
samme vind i ryggen. Derfor ville de hellere benytte sig af vinden end gennemføre et
formålsløst felttog - kun for at synke med skibet eller sulte ihjel.
16
Absalon rådede dem ikke kun til at opgive den foragtelige ide til fordel for en mere klædelig
plan, men også til anstændigvis at tie stille med det så de ikke udsatte sig for andres hån, for
hvis den slags pinlige ord kom andre for øre, ville det for evigt brændemærke dem som
kujoner. Det hele var jo bare tomme undskyldninger der skulle dække over at de ikke havde
rygrad, men rystede af skræk som gamle kællinger, sagde han og gjorde dem opmærksomme
på at skibene med lethed kunne sættes i stand igen, og at de uden det mindste besvær kunne
skaffe rigeligt med forsyninger, for der var nok at plyndre overalt omkring dem. Og dertil kom
at det var en alvorlig forbrydelse, der ville spolere deres gode navn og rygte, hvis de uden blusel
423 af 594 sider
Saxo, Saxos Danmarks historie, 2000
kunne finde på at lade kongen i stikken her i fjendens land med så få mand omkring sig.
17
Men den ene af dem indvendte at der lå opgaver og ventede på ham derhjemme som kongen
havde pålagt ham, og som det var helt nødvendigt at han fik fra hånden så hurtigt som
overhovedet muligt. Og da Absalon tydeligvis ikke kunne komme hans udflugter til livs med
det gode, gik han over til trusler og sagde at den der på et ledingstogt handlede efter sit eget
hoved og ikke adlød kongen, efter landets lov ikke alene stod til at miste sin ejendom, men
også sit liv. Men ikke engang ved at foreholde dem den risiko de udsatte sig for, kunne han
stive deres mandsmod af og dæmpe deres frygt, og dermed hindre at de satte sejl mens
vinden var med dem. Så de sejlede ud mens han i lang tid stod og råbte de værste skældsord
og forbandelser efter dem. Da kongen vågnede og Absalon fortalte ham hvad der var sket, svor
han på at de to skamløse desertører skulle få deres velfortjente straf.
s. 667
18
Derpå gik han i land på øen og kaldte skibenes førere sammen for at høre hvad de mente man
nu skulle gøre. En hel del af dem mente at det var klogest at vende om eftersom det ville være
for risikabelt at angribe fjenden. Og kongen erklærede at den holdning kunne han være gået
ind for - hvis det ikke havde været fordi det på en gang ville være dybt vanærende for
fædrelandet og umådelig opmuntrende for fjenden. Sporene af lejren ville afsløre at danskerne
havde været der, og venderne kunne dårligt opfatte det som andet end fejhed at de i
hemmelighed var sejlet hjem igen. Derfor påtog han sig hellere risikoen end skammen, og han
ville under ingen omstændigheder vende stævnen hjemad uden at have udfordret fjenden.
Dertil kom at de ikke ville være spor bedre end de kujoner der havde undskyldt sig med at
deres skibe var for skrøbelige, og var stukket af, for det var jo kun slid og slæb de overgik dem i,
og ikke mod og mandshjerte, hvis de nu bare sejlede hjem igen så hele rejsen havde været
forgæves.
19
Vedeman, der kort forinden havde rekognosceret og set hvor uforberedte rygboerne var,
foreslog nu at de satte tropperne i land, for hvis indbyggerne intet anede, var det risikofrit at
plyndre og myrde, og hvis de var forberedt, kunne man uden fare trække sig tilbage igen med
det samme. Han hævdede at man kunne vælge fremgangsmåden ud fra plovmændenes
opførsel, for når de har gjort den første del af dagens arbejde, plejer de at lægge sig til at sove
for at samle kræfter til de fortsatte anstrengelser. Men de lader kun søvnen overmande dem
hvis de føler sig fuldkommen trygge og ikke har noget at være bange for. Så hvis ingen af dem
sov, kunne man tage det som et tegn på at befolkningen var på vagt. Hertil sagde kongen at
det forslag var velegnet for en sørøver, men mindre passende for en i hans høje position. For
man havde aldrig hørt om at danske konger havde ladet sig jage på flugt af vendere, og han
ville bestemt ikke være den første til at sætte en sådan skamplet på kongeværdigheden.
20
Nu tog Gnemer Falstring ordet. Han gik ellers for at være mere modig end ligefrem kløgtig,
424 af 594 sider
Saxo, Saxos Danmarks historie, 2000
men hvad enten det nu var hans begavelse eller kongens held der gjorde det, så fejede han al
deres tvivl og vankelmodighed af bordet med et lykkeligt forslag, og fik hele den
ubeslutsomme forsamling over på sin side da han sagde at det ville være direkte dumdristigt
at sætte deres lille flok op mod fjendens kolossale styrker. Til gengæld var der et landskab ved
navn Barth der kun s. 668 var adskilt fra Rügen ved et smalt sund, og som var så lille at man så
let som ingen ting kunne plyndre det - uanset om befolkningen var forberedt på angrebet eller
ej. Han sluttede med at opfordre kongen til at gå i seng og få noget søvn så han kunne samle
kræfter efter de søvnløse nætter og komme sig oven på de mange bekymringer, så kunne han
sejle derned med flåden om aftenen, hvor man mindst ville vente det. Når de så kom ind på
floden, som var smal og lavvandet, skulle de sprede sig og ro ganske forsigtigt, både for ikke at
alarmere indbyggerne med lyden fra årerne og for ikke at gå på grund og måske sidde fast i
længere tid, for de kendte jo ikke vanddybderne. Derudover skulle han nok undersøge det
hele.
21
Kongen gik med begejstring ind på planen, og om aftenen gav han signal til at lette anker,
hvorefter han som planlagt styrede ind ad floden. For at komme hurtigere igennem gav han
ordre om at skibene skulle sejle frem tre og tre så de ikke blev sinket af rod og virvar ved de
smalle steder på floden. Undervejs kom Gnemer ham i møde på sit skib: han havde benyttet
sig af lejligheden til at overfalde de lokale og kom nu med nogle af deres vagter, som han havde
taget til fange. Kongen blev henrykt, og ved daggry marcherede han gennem skovene,
hvorefter han uden varsel, og netop derfor så meget mere voldsomt, kastede sig over land og
byer og i et pludseligt fremstød huggede indbyggerne ned inden de nåede at ryste den trygge
søvn af sig. En hel del af dem troede det var deres egne fyrster der kom, da de hørte rytteriet
tordne frem. Men et spyd igennem kroppen rev dem hurtigt ud af den misforståelse.
Adskillige iblandt dem stak hovedet ud ad døren og spurgte om det var Kazimar eller Bugislav
der kom. Det svar de fik på spørgsmålet, var deres egen død.
22
Biskoppen var gået i en anden retning med en del af hæren og var nu langt inde i landet nået
til et sted hvor et vældigt sumpområde skilte ham fra kongens gruppe. Han kunne ikke vide
hvor langt kongen var nået, og sørgede derfor klogeligt for at de landsbyer han havde plyndret,
ikke blev brændt af. Først da han endelig i det fjerne fik øje på kongens bål, stak han ild til
tagene for at vise at han var i stand til det samme, og for at lade ilden flamme over hele
området som tegn på hvor vellykket hans togt havde været. Da de nu mente at de havde fået
rigeligt med bytte, begav de sig tilbage mod skibene, og selv om der var lang afstand mellem
de to grupper, brugte de de rygende bål til at holde hinanden underrettet om s. 669 hvor de
befandt sig, for det skulle ikke se ud som om de listede sig ud igen, og den ene gruppe skulle
ikke pludselig få alt for travlt og komme før den anden.
23
Imidlertid havde Skjalm, med tilnavnet »den skæggede«, der var blevet efterladt som vagt ved
flåden, sejlet skibene ud på havet igen så de ikke risikerede at blive lukket inde på floden hvis
der dukkede fjendtlige skibe op. Derude blev han angrebet af rygboernes flåde, og han samlede
nu mandskabet fra hele flåden på ganske få skibe, for han ville langt hellere møde fjenden med
velbemandede skibe end med mange. Så snart han sejlede ud mod dem, flygtede de, men for
ikke at komme for sent til at tage imod sine kammerater når de kom tilbage, undlod han at
425 af 594 sider
Saxo, Saxos Danmarks historie, 2000
optage forfølgelsen og vendte i stedet tilbage til havnen. Da de atter engang udfordrede ham,
afviste han angrebet lige så beslutsomt som første gang. Og selv om de forsøgte den ene gang
efter den anden, blev han hårdnakket ved med at tage imod alle deres mange provokationer og
slog dem tilbage hver gang. Så det var snarere vedholdenheden end styrken i deres angreb der
generede ham, og når han så sit snit til det, satte han efter dem.
s. 670
24
Midt i det hele kom kongen tilbage til kysten, hvor han blev ikke så lidt forbløffet over at
skibene lå ubevogtede, og Skjalm var væk. Men da Skjalm omsider vendte tilbage fra jagten,
sluttede kongen sig til ham med resten af hæren og satte sejl for at indhente rygboerne, der
tyede til årerne for at slippe væk. Men forspringet var for stort og deres skibe for hurtige til at
han kunne fange dem, så det blev ved truslen. Ved den lejlighed så kongen føreren på et af de
nærmeste skibe løbe helt frem i forstavnen og stille sig meget tappert an, og han roste ham i
høje vendinger og endte med at erklære at al den løn man gav en tapper mand, var glimrende
og storartet givet ud. Det endte med at vinden vendte så han ikke kunne komme videre, og nu
måtte han lige så langt tilbage med årernes hjælp som han var kommet frem med sejl. Og det
blev lige så vanskeligt at ro som det havde været mageligt med sejl.
25
Mens danskerne nu stred sig af sted op mod vinden, skød venderne, der kendte området ud
og ind, genvej over et dyb som vores folk ikke kendte til, og med et blev deres flugt til et
bagholdsangreb. Da Absalon så dem komme farende frem fra havets skjulte afkroge, og hans
kammerater i skræk og rædsel satte farten op, besluttede han sig for at lægge sig ind bag dem
snarere end foran, for han var sig sit ansvar bevidst og agtede at dække flåden i ryggen. Jeg
skammer mig over at fortælle det der nu følger: Størstedelen af den danske flåde bed hovedet
af al skam, hejste sejlene og lod kongen i stikken, på trods af at de tydeligt kunne se fjenderne
nærme sig. Kongen sad tilbage med ganske få skibe - og var en hel del mere vred på
desertørerne end på fjenden. Selv den kriger som han kort tid inden havde rost da han stod i
stævnen på sit skib, kunne han nu se øge sit sejl med klude for at kunne sætte farten op, og
kongen vendte så sin ros til skældsord og erklærede at al den kærlighed man viser en kujon, er
dårligt givet ud. Først når det virkelig gælder, og faren er størst, bliver det klart om tapperhed
er sand og ægte.
26
De flygtende lod sig ikke kalde tilbage, hverken med råb eller fagter eller på nogen anden måde.
Deres ører var lukkede for alt af bar skræk og rædsel. Kongen bad nu sine folk lade årerne hvile
et øjeblik og spurgte dem han havde omkring sig, hvad det ville være bedst at gøre nu. De
andre var i syv sind, men Absalon foreslog at de skulle lægge sig ind til Hiddensee og vente på
bedre vind. Det mente Peder til gengæld ikke ville være klogt, og han fremlagde sine
argumenter s. 671 for det, nemlig at så længe stormen blev ved, kunne de, så vidt han kunne
se, hverken komme hjem eller få forstærkninger frem - mens vendernes styrker ville vokse for
hver dag der gik. Derfor skulle de sætte sejl og finde en fælles fart, hvor de hurtigste skibe
rebede en del af sejlene og ventede på de langsommere, for de burde følge fællesskabets love
og danne konvoj for dem der ikke var så hurtige. Enden blev at Absalons tapre forslag måtte
bøje sig for Peders enestående dømmekraft. De tænkte begge som man kunne vente sig af
426 af 594 sider
Saxo, Saxos Danmarks historie, 2000
deres alder: Absalons forslag svarede til hans ungdommelige mod, og Peders stemte med hans
grånende lokker.
27
Syv skibe var hvad der var tilbage af hele den danske flåde, og venderne, der stolede på deres
store antal og kun havde hån tilovers for den lille flok, fór frem mod dem med piskende åretag
og under vilde hyl. Men der var mere voldsomhed end mod i det de foretog sig. For så snart
pilene ramte dem, turde de ikke ro nærmere. Kort efter trak de deres sværd og begyndte at slå
sig selv på halsen og på deres skjolde med dem. De forestillede sig åbenbart at den slags
truende gebærder kunne skræmme danskerne. Derpå tog de atter fat ved årerne, råbende og
skrigende med en rædselsfuld larm der hørtes vidt omkring. Men det angreb gik præcis som
det første, for i samme øjeblik de mødte danskernes pile trak de sig tilbage og roede den
anden vej. Også en tredje gang forsøgte de at skræmme fjenden med deres udstyr: de gav sig til
at væde deres skjolde [ ] med vand, satte knæene på dem og gjorde dem klar til kamp som om
det nu var hævet over enhver tvivl at de ville komme i kamp med vores folk. Og nu satte de
også virkelig fart på skibene, hvad enten det så var begæret efter bytte eller frygten for
skammen der drev dem. Men lige så drabeligt det virkede i starten, lige så ynkeligt faldt det til
jorden efterhånden. For de lod sig stadig skræmme af pilene, og da de ingen vegne kom med
den standhaftige lille flok danskere, opgav de at udfordre dem længere, selv om de så hvordan
de drillede og hånede dem.
28
Da kongen atter fik sit land i sigte, havde vinden efterhånden lagt sig, og nu kom han så sløvt
og langsomt frem at han stort set befandt sig samme sted da morgenen brød frem, som inden
natten havde sænket sig, på trods af at alle sejl var sat. Men når vinden svigtede, bragte han sig
fremad med årer i stedet. Til sidst mødte han Eskils skib, og det gik han ombord på og satte
kursen mod Skåne. De der havde fulgt med ham indtil det sidste, styrede mod Sjælland.
s. 672
Ved den lejlighed fik Peder lyst til at lave et nummer med en vis Rane, der havde ordet i sin
magt, men ikke var synderlig snedig. Han satte derfor ikke alene sine fanger, men også sine
roere op på den højeste del af skibet som om de alle sammen var krigsfanger, så hans bytte så
meget større ud end det var. Da Rane så ham sejle forbi i sit skib, ville han lade som om hans
eget skib var læk, så han gav sig til at overfuse sine mænd og råbe op om at de skulle øse. Men
en af dem svarede at der jo ikke havde været vand i båden i de sidste tre dage, hvortil Peder
udbrød: »Dine mænd kan vist ikke finde ud af at svare rigtigt på dine spørgsmål!« Så strakte
Rane hals og kiggede over i Peders skib, og da han så de få der sad ved årerne, og den vældige
flok unge mænd der ikke foretog sig noget, og som han forestillede sig var krigsbytte, ærgrede
han sig over at han ikke havde været med, og forklarede at han ikke havde haft samme held
som Peder, for han var blevet nødt til at vende om for ikke at synke og havde derfor ikke haft
mulighed for at deltage i felttoget.
24
1
Om efteråret overfaldt kongen egnen omkring Arkona med en styrke bestående af en stor
427 af 594 sider
Saxo, Saxos Danmarks historie, 2000
mængde sjællænderne og skåninger, men ret få jyder. Men mens han var på vej tilbage mod
kysten med et kolossalt bytte, sejlede rygboerne store styrker over til øen inde fra fastlandet,
for de havde store planer om at falde hæren i ryggen når den vendte tilbage til skibene for at
gå om bord. Netop på det tidspunkt blev det en tæt tåge, som indhyllede himlen i en
uigennemtrængelig dis. I tågen mistede danskerne orienteringen så de ikke vidste hvilken
retning de skulle tage og var tvunget til at gøre holdt et stykke tid. Jeg vil næsten tro det var en
venlig skæbne der greb ind og sendte dette vejr for at sikre dem sejren. Eftersom skyerne
skjulte alt så man ikke kunne se en hånd frem for sig, gik venderne vild i tågen, og de var på
det nærmeste rendt lige ind i deres modstandere da solen pludselig brød gennem disen og
åbenbarede et syn som om de to hære allerede var i fuld gang med slaget.
2
Så var det at Prislav, der i sin tid var kommet som flygtning fra vendernes land, red frem på sin
hest og meldte at barbarerne var der, og danskerne nu havde chancen for det slag de havde
håbet på, hvorpå han opmuntrede dem alle til at leve op til den ukuelige tapperhed det
danske folk var kendt for. Og kongen svarede at fjenden ville møde en modstander der hellere
faldt end flygtede. Danskerne s. 673 var så ustyrligt hidsige efter at komme i kamp at de mod
enhver sædvane styrtede sig ind på fjenderne så snart de så dem, uden at stille sig i formation.
Og sejren kom da også lige så hurtigt som angrebet, for venderne flygtede uden kamp. Mens
de sådan stormede fremad, var der to af kongens krigere hvis heste ved et uheld stødte
sammen så begge blev kastet af sadlen. Kongens hest snublede over dem, og han styrtede med
en sådan kraft at hans venstre albue borede sig gennem skjoldet og dybt ned i jorden. Absalon
skulle til at springe af hesten for at hjælpe ham på benene, men han vinkede ham videre, for
han tænkte at hans styrt ingen skade var til hvis blot han fik den opmuntring at fjenden tabte
slaget. Det så nu også værre ud end det i sidste ende viste sig at være. For kongens fald blev et
varsel om fjendens udslettelse: barbarerne blev besejret uden kamp og hugget ned uden
danske tab.
3
Størstedelen af dem styrtede tilbage til den bugt de var kommet sejlende over, men mistede
netop i havet det liv de forsøgte at redde, for mindst lige så mange bukkede under for bølgerne
som for sværdet. En del af dem vadede helt bevidst så langt ud at vandet gik dem til hagen, for
at bringe sig i sikkerhed for fjenden. Men selv ikke det kunne bringe dem i skjul og frelse dem
fra at blive dræbt af danskerne da også de sprang ud i vandet. Da alle andre lå dræbt i vandet,
var der stadig én der havde overlevet blodbadet på sine kammerater, og han stod nu på en
sten der lå skjult under vandet. Krigerne havde ikke rigtig mod på at vade ud og gøre det af
med ham, for de var bange for at der var for dybt, men da udbrød Absalon: »Den mand er ikke
så høj at I ikke kan måle jer med ham. Når han kan bunde, kan vi vel også!«
4
De ord tog hans bror Esbern som en opfordring, og selv om han ikke et øjeblik var i tvivl om at
barbaren drog fordel af en skjult sten, satte han sin brors ønsker og befalinger højere end sit
eget liv, så da alle andre meldte hus forbi, skred han i sin tunge rustning ud i vandet, der flød
med fjendens blod. Men da han havde stødt sin lanse gennem barbaren og ville op på land
igen, slog bølgerne over hovedet på ham, og han gik til bunds og ville være druknet hvis ikke
hans kammerater havde været i nærheden så de kunne komme ham til hjælp. I sin iver efter
at redde ham op af bølgerne sporede Oluf sin hest og styrede den lige ud på det dybe vand,
428 af 594 sider
Saxo, Saxos Danmarks historie, 2000
hvor han fik fat i en arm og forsøgte at trække ham op - men var nær ved selv at stå på næsen
ud af sadlen. Ansigt til ansigt med døden tænkte han s. 674 mere på sit eget liv end andres, så
han lod forsøget på at hjælpe vennen komme i anden række og hjalp sig selv. Så fulgte en
mand ved navn Niels, der heller ikke kunne nære sig, men galopperede direkte ud i havet til
hest i et særdeles tappert, men ikke videre vellykket forsøg på at gøre det bedre. Han endte i
den samme knibe og måtte også opgive det han havde sat sig for. Så da rytterne svigtede, blev
det fodfolket der måtte redde Esbern i sikkerhed. Og da han var kommet op på land, troede de
der så ham, at han var død, eftersom alt det vand han havde fået i sig, blokerede hans
åndedræt. Først efter at hans kammerater havde bakset med ham i et godt stykke tid,
begyndte han endelig at gylpe havvandet op igen. Og da han var blevet af med det, kunne han
slå øjnene op, men stadig ikke tale. De tilstedeværende svøbte ham så ind i varmt tøj, for han
var helt stiv af kulde. Og det varmede ham så meget op at han genvandt ikke alene øjnenes,
men også stemmens brug. Alligevel forblev han hele den dag så bleg og blodløs at døden
omtrent bestandig stod malet i hans ansigt.
5
Også en anden dansk ridder udviste en tapperhed som efter min mening ikke bør gå i
glemmebogen. Han var med vældig iver, men mindre forsigtighed, helt på egen hånd fulgt
efter de flygtende fjender, og da nu de barbarer der var sluppet væk, sagde at han skulle
overgive sig, tog han ikke notits af deres ord, men sprang af hesten, for han foretrak en død i
kamp frem for et liv i lænker. En vældig sværm af fjender kastede sig over ham for at dræbe
ham, men hver eneste der kom i nærheden, blev hugget ned, og efter at have kæmpet uden
mindste tegn på frygt bukkede han under for sine ærefulde sår og sank om på den dynge af lig
han havde skabt omkring sig. Således trak han ikke alene utallige med sig i døden, men
efterlod også de overlevende fulde af forundring over den heltedåd de havde været vidne til.
Denne enestående bedrift var skyld i at venderne aldrig siden vovede at stå op mod danskerne
i åben kamp.
25
1
Det følgende år, hvor danskerne igen forberedte et felttog, havde rygboerne oven på den
seneste katastrofe mistet troen på at det nyttede at kæmpe, og de besluttede sig for at sende
en mand ved navn Dombor, der var en dygtig taler, op for at bede om fred. Absalon tog imod
ham og inddrog så hans skib for selv at bruge det på felttoget, men sørgede samtidig for at
hans sømænd blev indkvarteret og beværtet indtil han kom hjem. Dombor selv tog han med
sig s. 675 da han drog af sted til det sted hvor den kongelige flåde skulle samles. Det var nemlig
fast kutyme mellem rygboerne og danskerne at hvis fjendens diplomater ankom på det
tidspunkt hvor et felttog drog af sted, kunne man tilbageholde dem indtil togtet var overstået,
så de ikke tog tilbage og aflagde rapport til deres landsmænd om hvad de havde set i udlandet,
og altså snarere virkede som spioner end som diplomater. Men det blev ved med at være
modvind, så afsejlingen trak ud, og da det efterhånden så ud til at jyderne ville opgive felttoget
fordi deres fødevarer var ved at slippe op, hjalp sjællænderne og skåningerne dem rundhåndet
med de forsyninger de manglede, så man ikke skulle undvære så betydelig en del af
mandskabet på grund af en ubehagelig nødsituation. Anderledes med fynboerne: de havde
ganske vist rigelige forsyninger, men var ikke villige til at afstå den mindste smule af dem for at
hjælpe deres trængende kammerater.
429 af 594 sider
Saxo, Saxos Danmarks historie, 2000
2
Alt det bemærkede Dombor, og hvor han før havde bedt om fred i ydmyge vendinger, gik han
nu over til at tilbyde den på lige vilkår. Samtidig bad han Absalon agere mellemmand over for
kongen. Da Absalon så bad ham om sikkerhed for tilbudet, erklærede han at han ville kaste en
sten i vandet som pant. Når barbarerne skulle indgå en kontrakt, havde de nemlig det ritual at
kaste en lille sten i havet og højtideligt ønske at de selv måtte synke i havet som stenen hvis de
brød aftalen. Absalon på sin side krævede gidsler og nægtede at godtage tom snak og overtro i
alvorlige sager - men så var Dombor fræk nok til også at forlange gidsler. Absalon blev rasende
og erklærede at der var tradition for at rygboerne ikke alene sendte gidsler til danskerne, men
også penge og flådeforstærkninger, men danskerne kunne ikke erindre sig at de nogen sinde
var gået med til noget tilsvarende.
3
Så sagde Dombor: »Hvis du er lige så klog som du selv forestiller dig, vil du høre godt efter det
jeg nu har at foreslå dig, og fæstne det sikkert i din hukommelse. Den der vil gøre tingene
rigtigt, må tage hensyn til tre tider i sine overvejelser. De to af dem skal han ikke lægge for stor
vægt på, men den tredje må han holde ganske særligt øje med: fortiden erindrer han,
fremtiden forudser han, men nutiden forstår han. Den mindre kloge har det til gengæld med
at tabe øjeblikkets faktiske muligheder af syne mellem forhåbningerne for fremtiden og
erindringerne om fortiden, og glemme det han står med mellem hænderne. Sådan er det også
med dig: du er kørt vild i et virvar af aldeles unødige bekymringer, du s. 676 grubler så grundigt
over fortidens skygger og fremtidens skæbne at du ikke kan få øje på det der er lige ved
hånden og lige for øjnene af dig. Du stirrer dig blind på de gamle dage og måler fremtiden efter
den lykke du finder dér, og når du så har bygget dig et håb på dine minder, ænser du ikke
hvad nutiden har i sig. Jeg indrømmer da gerne at danskerne i gamle dage havde magten over
vores folk, men nu er det os lykken tilsmiler, os den viser samme venlighed og støtte som den
dengang overøste jer med, og nu er det os den har bragt op på lykkens tinde, lige så højt som
alt hvad I på noget tidspunkt har nået. Så meget som vi tidligere har stået under jer, så meget
overgår vi jer i dag i magt og medgang: skæbnen har ført os frem til det samme punkt som
Danmark drev det til dengang. Men du puster dig op med den rene ønsketænkning, du lever i
fortiden som en anden nar, uden blik for hvad der er sket i den sidste tid, og prøver at
påtvinge mig betingelser som du - som situationen er i dag - snarere burde tilbyde selv end
forlange af andre. Jeres land er blevet ynkeligt raseret af vores hære så det ligger hen som en
hæslig, udyrket ødemark mens vores vældige område dårligt kan mætte de
menneskemængder det opfostrer. Og alligevel, selv om du tydeligt kan se at vi på alle måder er
de største, føler du dig for fin til atbehandle os som jeres overmænd, eller bare jeres lige. Vent
med at kræve skat af os til den dag jeres fremgang kan stå mål med vores, den dag du ser os
ramt af de ulykker der nu hviler så tungt på dig!« Det var Dombors ord. Absalon skjulte sin
vrede og svarede i få ord, men bragte det han havde hørt, videre til kongen. Men havet var
stadig lige oprørt, og da det umuliggjorde sejlads, blev felttoget afblæst.
4
Selv om kongen på det seneste havde haft stort held med sine angreb på venderne, var han
klar over at en fuldstændig nedkæmpelse af dem var en større opgave end han kunne magte
på egen hånd, så han lovede hertugen af Sachsen en enorm sum for indgå en militær alliance.
Denne lod sig lokke, både af den fede løn og af udsigten til at erobre et naboland, og lovede at
deltage i et felttog.
430 af 594 sider
Saxo, Saxos Danmarks historie, 2000
5
På et tidligere tidspunkt havde den norske konge foræret Valdemar et drageskib som et udtryk
for deres nære venskabsforbindelse. Det var umådelig kunstfærdigt bygget, og nu fik Absalon
besked på at bemande det med roere fra Roskilde og sejle det til det sted hvor danskerne
skulle mødes, men i havnen ved Isøre blev han meget mod sin vilje forsinket i længere tid af
modvind, og hvad der irriterede ham allermest ved dét, var udsigten til at han skulle komme
for sent s. 677 mens de andre drog af sted på felttoget uden ham - når det ellers altid var ham
der var så hurtig til at forberede sig og gøre klar til afsejling at han kom af sted længe før de
andre. Som han nu lå i agterstavnen af skibet og sov, overvældet af skam og ærgrelse, havde
han en drøm der viste ham at havet ville lægge sig. Han drømte nemlig at en mand kaldte på
ham, og at han gik ned på stranden, hvor han en tid spadserede rundt sammen med
Børglumbispen Tyge, som bad ham lægge godt mærke til det han nu skulle få at høre, og
huske nøje på det. Derpå gentog Tyge både en, to og tre gange den hymne man plejer at synge
juleaften, og bad ham lytte omhyggeligt til det han sang.
6
Da han vågnede, stod det han havde set, så lyslevende for ham at han troede det var virkeligt,
og ingen drøm. Og da han huskede at han i drømmen havde fået løfte om hjælp til at komme
af sted næste dag, følte han sig så sikker på at han ville få en behagelig rejse, at han gik ombord
i skibsbåden og - til trods for at stormen endnu ikke var taget det mindste af - gav ordre om at
masten på det kongelige skib, hvor Astrad havde kommandoen, skulle rejses hurtigst muligt,
hvorefter han selv skyndte sig at få noget mad. Og allerede mens han sad og spiste, kom Astrad
og meddelte at stormen var begyndt at lægge sig, og spurgte hvad det nu var klogest at gøre.
Absalon gav ham ordre til omgående at rejse masten og sejle ud af fjordmundingen, for så, når
han var ude, at runde Sjælland i den retning vinden blæste.
7
Samtidig med at han skyndte sig at udføre ordren, kunne ledingsflåden, der tilfældigvis var
gået i havn sammen, glæde sig over at det pludselig var blevet roligt vejr, og de gjorde ivrigt
sejlene klar for at sejle videre. Men resultatet levede ikke op til anstrengelserne. For nu blev
flåden kastebold for ganske uberegnelige vinde, der drev den snart mod øst og snart mod vest,
og med bestandige skift og omslag løb om hjørner med den og gjorde det umuligt at holde
kursen. Man skulle næsten tro at Gud havde planlagt det på denne måde for at Absalon ikke
skulle sejle alene eller komme bagefter de andre. Og det blev også bekræftet ved hans ankomst.
For så snart han nåede frem, skiltes skyerne, og en jævn vind begyndte at blæse over havet. Og
så stabil blev medvinden at hvor kursen før havde svinget og sejlene svajet fra side til side, fik
de nu med ét de allerbedste forhold. I sin ærbødighed for Absalon udviste naturen altså den
selvbeherskelse den ikke havde undt de andre.
s. 678
Nu opdagede Absalon også at det skib kongen havde betroet ham, havde taget skade i det
voldsomme stormvejr og stod i største fare for at synke, og han lod det derfor straks trække op
på stranden, hvor det blev repareret med det tømmer der skulle til for at holde det sammen,
så det hårdt medtagne skib, der på det nærmeste var slået til vrag, fik sin oprindelige soliditet
tilbage. Samtidig fik han stævnene besat med gyldne spidser, så det kunne tage sig endnu
mere elegant ud når det kom sejlende. Ved Masnedø gik kongen ombord på det, hvorefter han
431 af 594 sider
Saxo, Saxos Danmarks historie, 2000
satte kursen mod landet Poel med hele flåden.
8
De to styrker opererede nu i fællesskab, men hver for sig: danskerne angreb vendernes land fra
den ene side, tyskerne hærgede det fra den anden, og af og til kunne de to hære ligefrem se
hinanden. På et tidspunkt var nogle af tyskernes mænd taget ud for at skaffe foder til dyrene.
De kom for langt væk, faldt i et baghold og blev dræbt af venderne, men rytterne fandt på en
dristig krigslist for at hævne overgrebet: De skjulte deres krigerudrustning, trak gammelt,
snavset hverdagstøj over de brynjer de havde beskyttet sig med, og gav sig til at høste korn
som om de var ude for at skaffe foder. Og så snart en flok vendere under kommando af Nuklet
sprang frem fra deres skjulested for at hugge dem ned, sprang de lynhurtigt til hest, byttede
seglene ud med sværd og huggede dem ned. Nuklets afhuggede hoved tog de med sig tilbage
til lejren på et spyd, og det var et opløftende syn for begge hære.
9
Hans søn Prislav - der var blevet forvist fra sit hjemland og var gået over til danskerne, både af
kærlighed til kristendommen og af afsky for den hedenske vantro - sad og spiste da han fik det
at vide. Et øjeblik lod han maden ligge, sad med bøjet hoved og hånden under kinden og
sagde at det kun var rimeligt at en gudsbespotter som han fik en sådan død til skræk og
advarsel for andre. Derpå rystede han tanken af sig og vendte sig mod sine bordfæller med
samme muntre smil og glade sind som altid. Hans styrke var stor, men hans hengivenhed for
kristendommen større. Han kunne ganske enkelt ikke se en mand han kendte som en fjende af
den kristne tro, som sin far. Derfor kunne det vanskeligt afgøres hvad der var størst: hans
sjælsstyrke eller hans fromme ord. Han havde heller ikke større medynk end sædvanligt med
sit fædreland, tværtimod var det ham selv der viste vejen og opfordrede til det da de to andre
folkeslag udplyndrede landet.
s. 679
10
Nogle dage senere tog Valdemar over til Henrik for at tale med ham, og Absalon var den eneste
der kom med da Henrik inviterede ham til en middag i sit telt, hvor en vældig skare af
stormænd tog sig af serveringen. Selv om der blev serveret et prægtigt udvalg af forskellige
retter, var opvartningen alligevel mere prangende end forplejningen, især fordi den ikke tjente
noget praktisk formål, kun som æresbevisning. Hirdmændene måtte spise for sig selv.
11
Da han kom tilbage, var Valdemar bekymret over den vending tingene havde taget, og
erklærede at det var meget vigtigt for ham at få at vide hvor han kunne møde Henrik og drøfte
vigtige sager med ham. Men da han sagde at han havde brug for en fornuftig mand til at tage
sig af den opgave, fandt én på at hans hest var halt, en anden at hans trængte til at blive skoet
- alle kom med snedige undskyldninger for at dække over deres fejhed, og ingen turde påtage
sig så risikabel en mission indtil Absalon dukkede op ude fra skoven, hvor han som sædvanlig
havde tilbragt en ledig stund med at hugge brænde. Da han blev spurgt om han ville agere
gesandt for kongen, lovede han at tage af sted.
432 af 594 sider
Saxo, Saxos Danmarks historie, 2000
12
Da han fik besked på selv at udpege de mænd han ville have med sig, valgte han først og
fremmest venner og slægtninge, ud fra den tanke at han bedre kunne stole på slægtninge end
på fremmede. Samtidig lovede Prislav (den mægtige vendiske fyrst Nuklets søn, der længe
inden dette var blevet forvist af sin far fordi han - som faderen sagde - var faldet ham i ryggen
ved at gifte sig med Valdemars søster og gå over til kristendommen) at fungere som vejviser,
for han var stedkendt der på egnen. Ham havde kongen overladt store dele af øerne, både som
tak for den loyalitet han havde vist ham, og på grund af svogerskabet.
13
Absalon drog af sted og fik talt med hertugen, men da denne bad ham blive natten over,
svarede han at kongen var temmelig bekymret og ventede ængsteligt på sine mænd, så det gik
ikke an at gøre ham urolig ved at udsætte sagen længere end nødvendigt. Desuden, sagde han,
lå flåden ikke i havn, så den havde ikke læ mod vinden fra nogen side. Og efter således at have
forklaret grunden til sit hastværk steg han så hen under aften til hest for at drage af sted. Men
nu gik en af de fornemme sachsere på eget initiativ til hertugen og protesterede: det var den
sikre død hvis de danske udsendinge ikke fik et større følge med, sagde han og dristede sig til
at give hertugen en alvorlig overhaling fordi han lod en lille gruppe betydningsfulde mænd gå
uden at give dem en eskorte med når forholdene s. 680 var så risikable som de var. Han kaldte
dem så tilbage og tilbød dem en eskorte. Men Absalon afslog lige så bestemt som han havde
afvist det høflige tilbud om nattely, for han fandt at det talte mere til hans æresfølelse at betro
sit og sine ledsageres liv til tilfældighedernes spil end at søge beskyttelse hos fremmede.
14
De var kun kommet et lille stykke væk fra teltene da Prislav bad de andre gøre holdt og sagde:
»Hvis jeg havde været leder af denne operation, havde vi ikke sagt nej til forstærkninger, så få
som vi er. At være mange for at modstå farer er snarere et bevis på påpasselighed end et tegn
på fejhed. For tapperhed er en prisværdig egenskab, men mere prisværdig jo mindre den
ligner dumhed. Og hvis den bygger på letsindighed, fortjener den kun bebrejdelser. Men nu
ville det være temmelig pinligt at bede om det vi netop har afvist så hånligt da vi fik tilbudet.
Som det er nu, er vores eneste mulighed for overlevelse at stole på det mod og den styrke vi
selv besidder, og finde sikkert håb i håbløsheden selv. Nu må vi leve op til Danmarks og
danskernes storhed og sætte alt ind på enten at sikre os den sejr der kan bringe os hjem til
lejren, eller den værdige død der kan skænke os evig berømmelse. Der er ingen tvivl om at
fjenden har set sporene fra vores heste og er klar over at vi har passeret området - og lige så
sikkert er det at de ligger på lur efter os på hjemvejen, når de kan se den sti vi har trådt på
udvejen. Men, kammerater: hellere døden end fangenskabet! For hvis I falder i deres hænder,
vil I få en grufuld død som straf for drabet på min far: De vil behandle jer som hans mordere,
og mine brødre vil ofre jeres blod til deres døde far under de frygteligste pinsler. Og så er det
en hel del bedre at give sit liv i tapper kamp, frem for ynkeligt at underkaste sig en fremmed
voldsmands hævn. Alt dette siger jeg ikke af frygt for hvad der kunne tilstøde mig selv, men af
hengivenhed for jer. For selv udspringer jeg af en slægt som ingen vender nogen sinde har
vovet at lægge hånd på. Jeg beder og bønfalder jer, ved Vor Fader i himlen og ved Danmarks
navn, som er så vidt berømt blandt alle folkeslag: vælg ikke svaghed og fejhed, vælg selvtillid og
mod!« Sådan talte Prislav.
433 af 594 sider
Saxo, Saxos Danmarks historie, 2000
15
Hans ord blev mødt med jublende tilslutning fra hver eneste mand, hvilket fik ham til at
erklære at han ikke var det mindste i tvivl om at det skulle lykkes dem at slå sig igennem -
krigernes kampgejst var et sikkert varsel, især da vendernes angreb altid så mere
frygtindgydende ud end de i virkeligheden var. Under marchen skulle de overholde den orden
at de unge mænd, der var let bevæbnede, s. 681 skulle tage opstilling i midten så de var
beskyttet af krigere på begge sider. Samtidig skulle krigerkolonnerne opsplittes i to delinger
der skulle beskytte hinanden. For hele to delinger var sikkert et syn der kunne bringe fjenderne
ud af fatning. Derudover gav han dem også besked om at marchere frem under råb og skrig og
skråle den ene sang efter den anden for at efterligne den selvsikkerhed som folk har når de
færdes i store flokke.
Det lykkedes ham faktisk uden forstyrrelser at føre dem frem til havnen hvor flåden lå for
anker, og hvor kongen - der som enhver anden i den situation ventede uroligt og var fuld af
bekymring over at hans udsendinge blev så længe borte - sad og læste i hellige skrifter for at
mildne sin sorg over at han havde sendt sine mænd ud på så dumdristig en mission. Han
havde i lang tid ikke kunnet sove af bar bekymring, men i det øjeblik han hørte at de var
tilbage, lod han sig overvælde af søvnens forlokkelser.
16
Derpå sejlede de videre til Gudagerfloden. Men her var indløbet så lavvandet at man umuligt
kunne passere med større skibe. Normalt kunne kun ganske små både komme ind. Kongen
fandt derfor en ankerplads til sit skib tæt ved flodmundingen, for det var alt for stort til at sejle
op ad floden. Den del af flåden der egnede sig til det, og som kunne komme ind på de
vanddybder der var i floden, begav sig så under Absalons kommando op ad flodens snævre
slyngninger. Han førte dem helt op til det sted hvor flodlejet udvider sig til en vældig sø. Her
havde barbarerne blokeret den smalle munding med en talstærk flåde for at hindre fjenden i
at passere. I deres iver efter at jage dem væk sejlede vores folk, der jo ikke kendte
bundforholdene, forkert og gik på grund i det lave vand. De ville så trække de strandede skibe
ud hvor det var lettere at sejle, og da det ikke lod sig gøre med årerne, sprang de alle sammen
ud i det lave vand, greb fat i årehullerne, og lod kroppen gøre årernes arbejde. Imens brugte
venderne deres skibe som en slags brystværn og beskød dem oppefra. Og de lod det ikke blive
ved det, men sprang selv ud i vandet for at komme så tæt på at de kunne kæmpe mand mod
mand. Men vores folk bed så voldsomt fra sig at de kom tilbage i skibene lige så hurtigt som de
var kommet ud af dem. De første der slap ud på søen, var Prislavs to skibe. I det ene af dem
sprang der så mange ombord af dem der stod nede i vandet, at det revnede i siderne og
brækkede midt over. For sådan som de myldrede begejstret om bord, sprængte de skibet på
midten med deres vægt. Resten af s. 682 flåden fulgte efter, og venderne flygtede og efterlod
deres skibe, som blev beslaglagt. Samtidig blev landsbyerne ved kysten stukket i brand.
17
Da Absalon ud på natten kom tilbage, havde kongen ikke lukket et øje af bar bekymring over at
han var blevet så længe borte. Men da han fik ham tilbage, blev han glad igen, og nu sendte
han sit krigsskib, som var ubrugeligt på grund af sin størrelse, hjem igen og gik over i et noget
mindre, hvorpå han sejlede ind til søen. Her sendte han Sune af sted med to skibe for at
plyndre de fjerneste afkroge af søen. Han brændte også byen Rostock, og det kunne han gøre i
ro og mag eftersom indbyggerne havde været feje nok til at rømme den. Også den statue som
434 af 594 sider
Saxo, Saxos Danmarks historie, 2000
folket dér i deres hedenske overtro dyrkede som en himmelsk guddom, overlod han til
flammerne. Da Henrik derpå ankom for at tale med ham, førte Valdemar ham og hele hans
hær over floden ad en bro han havde bygget til samme formål.
18
Ved den lejlighed dukkede også Nuklets søn Pribislav op ovre på den anden bred, og da han så
sin bror Prislav stå i samme båd som den Bernhard der efter hvad rygtet sagde, havde dræbt
Nuklet, skældte han ham ud og kaldte ham en dårlig søn når han kunne stå der og sludre
hyggeligt med sin egen fars morder. Men Prislav erklærede at manden tværtimod havde gjort
ham en god gerning ved at fri ham for en far der fornægtede Gud. Og i øvrigt ville han ikke
kaldes søn af et menneske som alle og enhver vidste var ophav til frygtelige forbrydelser.
19
Mens dette foregik, bredte der sig pludselig det rygte at Rügens og Pommerns flåde efter en
forudfattet plan havde slået deres styrker sammen og nu havde tænkt sig at lukke danskerne
inde på floden. Henrik rådede kongen til at komme af sted med det samme hvis han ikke ville
spærres inde på det snævre farvand, og han stod da også straks ud fra floden. Men da der
foreløbig ikke viste sig noget der kunne bekræfte rygtet om en samlet flåde af vendere, fattede
han mistanke om at det var en fælde, og så besluttede han sig for at sætte list mod list.
Fjenderne havde samlet sig i skjulte vige langs kysten, hvor de lurede på en chance for at
angribe kongens flåde hvis han gav sig til at hærge landet. For at lokke dem frem i det åbne
ved at narre dem til at tro at øjeblikket var inde, satte han en mand ved navn Magnus i gang
med at brænde landsbyer af inde på kysten mens krigerne fik ordre om at lægge sig i skjul
nede i skibene, for han vidste at venderne ville tro at hele den danske hær deltog i
afbrændingen, og ville gribe denne s. 683 glimrende chance for at lade deres fælde klappe. Og
fjendens plan var da også præcis som han havde forestillet sig.
20
For da Magnus stak ild til landsbyerne, forestillede rygboerne sig at det arbejde lagde beslag på
hele den danske styrke, og det gav dem mod til at sætte deres egen plan i værk, nu hvor de
regnede med at de ville finde fjendens flåde helt uden beskyttelse. Men nogle af kongens folk
var ikke var klar over hvad hans ordrer gik ud på, og fór for tidligt ud imod dem så de
omgående slog om fra angreb til flugt. Resten af den danske flåde satte efter dem med vældige
åretag, det ene skib hurtigere end det andet, men uden at kunne holde trit med rygboernes
hurtige skibe. De ville så puste ud oven på udmattelsen og satte solsejl op mod varmen, men
nu dukkede ærkebiskoppen af Lund op mens de andre lå i havn, og da han så skibene ligge
dér, overdækket med sejldug omtrent midt på dagen, skældte han dem alle sammen ud for
deres dovenskab: »Hør, kammerater! Skal det være morsomt at lægge kroppene i kister netop
når sjælene burde være i aktion?« De ord fik krigerne til at skamme sig over at de sådan holdt
hvil midt på dagen, og samtidig var det en opsang til kongen om ikke at sidde med hænderne
i skødet, men få gang i sine sløve krigere. Kongen blev noget ærgerlig over biskoppens ord,
men følte samtidig at det var rimeligt nok at kritisere ham for sløvhed, så han sagde at de
kister kunne de hurtigt komme op af - og straks efter fik han oversejlene ned og skyndte sig at
sætte kursen mod fjendens land.
21
435 af 594 sider
Saxo, Saxos Danmarks historie, 2000
Herefter plyndrede han den sydlige del af øen i to dage, hvorpå de sejlede til Walung. Og da de
her fik besked om at rygboerne var på vej imod dem, var der en af danskerne der, for øjnene af
alle sine kammerater, skar et stykke af sin lanse for at gøre den mere bekvem at bruge i slaget.
Alle de øvrige fulgte hans eksempel og smed stumperne på ét sted, hvorved de i løbet af kort
tid opbyggede en vældig dynge.
22
Det var imidlertid fred, ikke krig, fjenderne var ude efter. Og den blev Dombor sendt over til
danskerne for at forhandle om. De havde nu fordelt sig i deres skibe, så han tændte et bål på
stranden som tegn på at han kom med en forhandlingsdelegation. Men Absalon
bekendtgjorde at ingen måtte tage ham ombord på sit skib, for det måtte ikke se ud som om
danskerne også var interesserede i den fred han kom efter. Dombor fik altså ikke noget
fremmed skib stillet til rådighed, og måtte sejle ud til flåden i sit eget. Her henvendte han sig
til Absalon s. 684 gennem en tolk, bad ham om at mægle fred mellem kongen og rygboerne og
tilbød at stille gidsler som pant på deres underdanighed. Absalon på sin side lod som om han
ikke forstod et ord af det han forlangte, og svarede kun med en opremsning af alle de danske
øer der lå øde og forladte hen, og erklærede at han havde en klar erindring om hvor hånligt
Dombor selv for nylig havde talt om deres tilstand.
23
Da Dombor forstod på sin tolk at han ikke fik noget ordentligt svar på sin tale, sagde han:
»Høje biskop! Der er gode grunde til at jeg beder netop dig frem for alle andre om at fremføre
min anmodning. Det er netop rimeligt at rette vores bønner til dig og dit berømmelige navn
eftersom det var din bedstefar der i sin tid hjalp os til fred med danskerne. Vi fulgte hans
mindste nik som havde det været ordrer fra en konge. Men eftersom ingen af hans sønner er i
live i dag, strækker vi nu vores hænder i bøn mod hans sønnesøns knæ, for det skal ikke hedde
sig om os at vi søger hjælpen uden for den slægt hvor vi er vant til at få den. Lige så bevidst er
det at vi har forbigået din bror, på trods af at han er den ældste. Det er din magt og
myndighed der giver dig forrangen, ikke dine års og din alders fortrin, men din høje rang.
Før I besudlede jeres hjemlige fred med borgerkrig, var vi urokkeligt trofaste mod danskernes
herredømme. Men da strid og oprør tog overhånd i jeres rige, og I begyndte at sætte
våbenmagt bag jeres tronprætendenter, endte det med at vi bekymrede os mere om vores
egen frihed end om andre folks indbyrdes stridigheder, og efter den tid ville vi hellere svigte
jeres sag end vores hellige pligt. Men når vi erklærede jer krig, har det så været andet end et
forsøg på at give jer en anledning til at gøre en ende på jeres egne stridigheder? Et forsøg på at
give jer behov for indbyrdes enighed for at kunne møde vores angreb? På den måde vendte vi
jeres økser, dryppende af borgerblod, imod os selv - vi foretrak at jeres krige skulle sætte andre
folk i fare frem for jeres eget fædreland. Ja, vi var kun på overfladen jeres fjender, men på
bunden jeres venner, og det vi kaldte fjendtlighed, var i virkeligheden udtryk for hengivenhed.
For det vi kom efter, var ikke bytte så meget som samdrægtighed imellem jer - og vores
røvertogter bundede i venlighed. Nu hvor vi har hjulpet jer ud af uføret og jeres morderiske
borgerkrige, bør I virkelig takke os for denne store, gode gerning. Og nu hvor alt er fred og idyl
mellem jer, hvorfor er vi så de eneste der ikke kan træde ind ad døren til s. 685 jeres
samdrægtighed - når vi nu selv har slået slåen fra og åbnet døren på vid gab for jer? Hvorfor ser
I, der er berømte for jeres begavelse, så uvenligt på klogskaben i vores handlinger - der dog har
haft så stort held med at rette det I selv har gjort forkert?«
436 af 594 sider
Saxo, Saxos Danmarks historie, 2000
24
Da han var færdig med sin tale, stod Absalon stadig kun og opregnede de områder i Danmark
der lå øde hen, og så udbrød Dombor: »Det nytter dig ikke noget at støde de mennesker der
trænger til din beskyttelse, bort fra din barmhjertigheds favn - den favn som aldrig før har
afvist en der bønfaldt om din hjælp. For selv om vi bliver fejet af, vil vi atter og atter kaste os
for dine fødder, ubøjelige som børn der trykker sig heftigere i moderens favn jo vredere hun er,
og jo hårdere hun prygler dem. Hvis I mener at I ikke har straffet os hårdt nok, kan I uhindret
stille jeres hævntørst på os med alle de ulykker I har lyst til. Om I så hærger vores marker,
brænder vores landsbyer, tilintetgør vores byer, dræber vores folk, vil vi kun svare jer med
bønner, ikke våben, kun søge tilgivelse og ikke krig. Hvis det er blod I tørster efter, vil vi
frivilligt strække halsen frem for jeres sværd! Hvis det er slaver I er ude efter, hvad bedre kan vi
så tilbyde jer end vores overgivelse? Og hvem kan vel være så grusom at han ikke er rede til at
skåne dem der kommer med sådan et tilbud? Det ville da være aldeles vanvittigt at insistere
på at slide for noget man kan få uden at løfte en finger. Jeg ved at du kommer til at tænke på
vores sidste samtale og hvordan jeg kaldte ødelæggelserne i dit fædreland for en skændsel for
landet, og jeg ved at grunden til at du så ivrigt tæller de forladte områder i landet, er at du ikke
vil handle om fred før I med jeres våben har lagt lige så meget øde hos os. Det var uklogt af mig
at give kloge råd: jeg gav min egen modstander instrukser der ikke var til min egen fordel, for
jeg anede jo ikke hvor opmærksomt et publikum mine anvisninger ville få. Det havde været
klogere at sige det rene barnagtige vrøvl. Nu fortryder jeg at jeg sagde de ord som dengang
generede dig så meget.
25
Men hvis noget af det jeg dengang sagde, var værd at lytte til, så tag med samme sind imod
det jeg nu vil sige, og lyt med samme indstilling som sidst jeg talte til dig. Jo flere af os I slagter,
jo færre undersåtter vil I have tilbage til at kæmpe i jeres hær. For hvad kan I opnå ved at
hugge os ned? Er det ikke det samme som at æde jeres egne indvolde og tappe jer selv for al
kraft? Og hvis I virkelig ikke mener vi er straffet hårdt nok, så send os ud mod jeres fjender, og
lad dem s. 686 meje os ned - hvis vi bliver dræbt, vil det mætte jeres hævntørst, og hvis vi
vinder, kan I sende oprørerne under åget. Taber vi, er det ingen særlig grund til bekymring, og
vinder vi, har I god grund til at glæde jer. Hvordan det end går, har I haft heldet med jer. Og i
øvrigt: hvis I bliver ved med at plage os med jeres våben, kan det jo udmærket ske at I kommer
til at betale for blodbadet på os med tabet af den af jeres egne folk hvis død vil være for høj en
pris selv for hele Rügens underkastelse.«
De gode råd overtalte Absalon til at gå i forbøn for rygboerne og få kongen til at opfylde deres
ønsker. Kongen modtog gidsler og sejlede hjem.
26
1
Omtrent på samme tid kom kardinalerne i strid om hvem der skulle være pave, og de
forskellige lande støttede hver sin. Frankrig holdt på Alexander, og Tyskland fulgte kejseren og
stemte på Octavian. Men franskmændenes holdning havde mest retten på sin side og var
mest i tråd med den kristne tro. Da nyheden nåede frem til Danmark, ville ærkebispen af
Lund, der selv havde deltaget i det netop omtalte felttog, ikke risikere at miste sine opsparede
437 af 594 sider
Saxo, Saxos Danmarks historie, 2000
penge mens kirkestridighederne rasede, så han sendte nogle af sine tjenere ned for at hente de
penge han havde i forvaring i Frankrig. Den ene af dem, en munk, sad på et tidspunkt i Stade
og spiste til middag, og da der ikke stod noget træbæger på bordet, greb han i stedet et af
guld, som han havde i sin varetægt, og holdt sig et fornemt, men ikke videre betryggende
måltid. Det var for fristende for de mennesker han var indkvarteret hos, og i deres stille sind
fik de lyst til at udplyndre ham. For de kunne jo godt se at han måtte have et større beløb med
sig når han brugte sådan et pragtfuldt bæger ved almindelige menneskers bord. Så meget
respekt havde de dog for gæstevenskabet at de ikke turde begå forbrydelsen åbenlyst, og da de
ikke mente de kunne tillade sig at bryde gæstevenskabets hellige lov inden for deres eget hjem,
fulgte de i stedet efter ham over til Holsten inden de stjal hans oppakning fra ham.
2
Eskil hørte om det da han kom tilbage fra felttoget, og begyndte straks at plage kongen om at
skaffe ham tingene tilbage, for han forestillede sig at kongens myndighed kunne få røverne til
at udlevere dem. På dette tidspunkt mente han også at en aftale var en bedre fremgangsmåde
end anmodninger, så han lovede kongen en del af pengene som belønning hvis det skulle
lykkes ham at skaffe dem s. 687 tilbage, og jo mere uvillig han så at kongen var, jo mere
indtrængende bad han ham om at hjælpe. Til sidst blev kongen så træt af hans evindelige
bønner at han nødtvungent lovede at gøre hvad han kunne, omend det ikke var klart hvem
røveren var, og det så ud til at det kunne blive meget svært at finde frem til pengene. Desuden
mente han at det havde været betydeligt lettere at kræve pengene udleveret hvis det havde
været stormænd og ikke småfolk der havde forgrebet sig på dem. Han bad derfor ærkebispen
følge med til Slesvig.
3
Her skete det en dag da kongen sad sammen med sine venner, at han gjorde sig lystig over den
pralhals der havde drukket af guldbægeret og derved mistet det, men nogle af de
tilstedeværende mistolkede kongens ord og troede at det var biskoppen selv han i
hemmelighed sad og stiklede til. De sladrede så til Eskil, og det resulterede i at han slog
hånden af kongen, ja, han gik så fuldkommen grassat at han mistænkte kongen selv for at have
beslaglagt de kostbarheder han havde mistet, og erklærede at han var medskyldig i røveriet. Og
med de falske anklager mod kongen afslørede han selv omfanget af den sindssyge der havde
grebet ham. Så det er ikke til at sige hvad der var størst, biskoppens vanvid eller kongens
tålmodighed: den ene kunne finde på at tilsvine en helt igennem pletfri mand med de
afskyeligste anklager, den anden havde så ren en samvittighed at han formåede at beherske
sin vrede over hans bagvaskelser ud over al rimelighed.
4
Midt i alt dette lykkedes det Okke, der havde måttet nedlægge sit bispeembede fordi han var
inficeret af det omtalte skisma, at opnå kongens støtte og blive genindsat som ulovlig biskop i
Slesvig som om han var blevet udnævnt af Octavian. Men Eskil, der var en ivrig fortaler for den
sande kirke, lyste ham og hans tilhængere i band midt under messen, til kongens store harme.
Uenigheden udviklede sig efterhånden til hadske stridigheder, og det endte med at Eskil
sendte bud efter Absalon ovre fra Sjælland og beklagede sig til ham over at kongen ikke alene
ignorerede, men ligefrem gjorde nar af hans klage. Og hvad angik de penge som biskoppen
havde mistet, var kongens samvittighed ikke så god som den burde være: han kunne sagtens
skaffe dem tilbage, hvis han havde været indstillet på det. Og så havde han oven i købet helt
438 af 594 sider
Saxo, Saxos Danmarks historie, 2000
ulovligt rottet sig sammen med denne Okke, der var en tilhænger af det skismatiske parti, og
gennem den sammensværgelse gav han modstanderne af kirkens fred en helt uanstændig
opbakning - hvilket gav ham, Eskil, en altfortærende trang til at gribe til våben mod s. 688 ham.
Den slags havde han adskillige gange kastet sig ud i, og i virkeligheden var han mere vant til at
befale over konger end at adlyde dem. Og dertil kom at han havde rigeligt med mægtige
venner der ville stå bag ham hvis han gjorde forsøget.
5
Absalon var noget nervøs ved åbenlyst at sige så stor en mand imod, så han nedtonede sin
kritik og irettesatte ham mildt for hans overilede fejlbedømmelse. Han var overbevist om at
kongen var en pletfri mand der absolut ikke havde fortjent den slags ærekrænkende anklager,
og påviste med mange gode argumenter hvor ren hans samvittighed var, og hvor uendelig højt
han var hævet over pinlige mistanker af nogen art. Desuden forklarede han at når kongen
holdt hånden over Okke, var det ikke så meget et udslag af had til den sande kirke som af
stridighederne mellem ham og Eskil. Og dertil kom at hvis det virkelig kom til åben strid, så
skulle det nok vise sig at Eskil fik alle dem imod sig som han håbede på støtte fra. For i
modgangstider havde folk det med at holde dårligt fast ved deres venskaber. Nu bad Absalon
ham om hellere at bruge ham som mellemmand over for kongen, så skulle han nok forsøge at
skabe et forlig der kunne afværge faren for et virkeligt brud mellem dem.
6
Eskil kunne ikke se den store nytte i de gode råd og anvisninger og plagede i stedet Absalon
med spørgsmål om hvorvidt han havde tænkt sig at støtte ham i denne sag: det han var ude
efter, var ikke en rådgiver, men snarere en kampfælle, og, sagde han, i dette øjeblik spurgte han
ham ikke til råds, han bad ham om hjælp. Absalon vejede ærkebispens høje position op mod
sin hengivenhed for kongen, og sagde så:
»Eftersom jeg er forpligtet af min embedsed til at være trofast og loyal over for dig, vil jeg
hellere kritisere din naivitet med rene ord end bedrage dig med forekommende snak, for når
sagen engang spidser til, vil jeg ikke stå som den der har lovet mere end jeg kan holde. Men så
stærkt forpligtet af min ed er jeg heller ikke at det kan få mig til at glemme den hengivenhed
jeg skylder min højt elskede herre, og gå til angreb på den mand som jeg er bundet til at vise
såvel troskab som venskab. En anden ting er at det jo var let nok at udfordre kongerne
dengang de var flere der kæmpede om magten, men at gå i krig mod den nuværende konge,
nu hvor han sidder som ubestridt enehersker, det ville være det rene selvmord. Selv om vi
angreb ham i fælleskab, ville det blot betyde at vi var fælles om risikoen for at miste alt. Du har
ofte taget den slags risici, og du kunne gøre forsøget s. 689 uden at udsætte dig for voldsom
kritik, men hvis jeg begik den samme forbrydelse, uden den mindste undskyldning at læne
mig til, så ville det være langt mere kritisabelt, netop fordi jeg så ville bryde vores venskabs
lænker og gengælde fuldendt velvilje med nederdrægtig uforskammethed.«
7
Dette enestående værdige og kloge svar fik Eskil til at hyle af arrigskab, og nu pålagde han ham,
med henvisning til hans hellige lydighedsed, at overbringe kongen hans krav. Absalon lovede
at bringe budskabet frem, men nægtede at befordre svaret tilbage, for han ville ikke stå som
den der såede splid mellem store mænd. Eskil stolede ikke fuldt ud på ham og sendte abbed
Gerhard fra Esrum Kloster med ham for at høre om Absalon viderebragte hans budskab loyalt.
439 af 594 sider
Saxo, Saxos Danmarks historie, 2000
Det var så skarpt formuleret at det ikke alene kunne have forværret stridigheder, men ligefrem
forvandlet venskab til had. Disse hårde ord forsøgte Absalon så vidt muligt at nedtone ved at
udtrykke budskabets barske indhold i værdige og afdæmpede vendinger.
8
Men da kongen hørte beskeden, blev han usædvanlig ophidset og svarede at Eskil havde været
vant til at drikke de tidligere kongers blod, og nu tørstede han altså også efter hans! Dette og
en masse andet af samme skuffe, formuleret i de skarpeste vendinger, gav han dem ordre om
at bringe med tilbage som svar. Da Eskil fik den besked af Gerhard, slog hans hidsighed over i
frygt, og lige så rasende han før havde været, lige så rædselsslagen blev han nu. For at bringe
sig uden for fare drog han helt op til de fjerneste egne af Värend - nu var det ikke krig, men
retræte der skulle bringe ham i sikkerhed.
9
Derefter lagde kongen den borg under belejring som Eskil havde anlagt på en holm i Ledre sø,
til trods for at den var vanskelig at indtage både fordi den var befæstet fra naturens hånd, og
fordi den havde rigeligt med forråd. Borgens forsvarere var ringere rustet med mandsmod end
med mure og ville helst overgive sig inden de blev stormet, så de lovede at hvis ikke Eskil
meget snart sluttede fred med kongen, ville de selv overgive borgen og udlevere Eskils
barnebarn, der blev opdraget i Esrum, som gidsel. Kongen gik ind på betingelserne, tog imod
drengen og hævede belejringen.
10
Da Eskil fik den besked, svarede han at borgen betød mere for ham end hans børnebørn, og at
det ikke kunne falde ham ind at bekymre sig mere om deres liv end om borgens sikkerhed.
Kongen genoptog så belejringen og byggede s. 690 nu selv en anden fæstning hvorfra han
kunne true de indesluttede på nærmere hold, for når hans modstander var så langt væk at han
ikke kunne få ram på ham, måtte han så voldsomt han kunne, lade sin vrede gå ud over dem
der forsvarede hans navn. Han satte først og fremmest sin lid til at vinteren ville hjælpe ham
til at indtage borgen når isen åbnede den vej til borgen som vandet nu afskar.
11
En dag kom der en ukendt ung mand - hvem der havde sendt ham, vides ikke - og gav
Gerhard et brev med falsk segl, som skulle forestille at komme fra Eskil, og som han bad ham
overbringe til de belejrede. Gerhard anede ikke uråd og lod straks en af sine folk bringe brevet
til borgen. I brevet stod der at Eskil holdt mere af sit barnebarn end af sin borg, og at han ikke
ville være særligt tilfreds med sine krigere hvis de bekymrede sig så hårdnakket om en
ubetydelig sag at de var villige til at sætte en betydningsfuld ung mands liv på spil af den
grund. Derfor befalede han dem hermed hurtigst muligt at overgive sig for at afværge hans
død. Når han i sit foregående budskab havde erklæret at borgens forsvar s. 691 var vigtigere
end barnebarnets liv, havde det været et udslag af arrigskab og ikke moden overvejelse. Da de
havde læst brevet igennem, drøftede borgens mandskab denne plan til at få gidslet fri. Hvem
der stod bag ideen, er uklart, men adskillige har mistænkt kongen.
12
440 af 594 sider
Saxo, Saxos Danmarks historie, 2000
I mellemtiden havde kongen rejst en stor træstamme og stillet gidslet hen til den som om han
ville hænge ham som gengældelse for at borgen holdt ud. Da Gerhard hørte det, gik han til
kongen med en gruppe af sine munke fra klostret og bønfaldt ham med grådkvalt stemme om
at lade ham slippe ind i borgen og udsætte henrettelsen til han kom ud igen. Kongen optrådte
nu på skrømt med en grusomhed som i virkeligheden lå ham meget fjernt, men langt om
længe gav han dog efter for Gerhards bønner - og først efter på forhånd at have gjort det klart
at fik han ikke borgen, var det ude med gidslet. Så snart Gerhard kom ind i borgen og fik
besætningen i tale, spurgte han dem hvad der havde stået i biskoppens brev. Da han fik at
vide at det var en ordre om at overgive sig for at redde den unge mands liv, rådede han dem til
at gøre som der blev sagt, hvorefter han udvirkede at besætningen fik frit lejde med alle deres
ejendele og overlod den tomme borg til kongen. Sådan blev den fromme, men naive mand
taget ved næsen, og det gjorde en ende på krigshandlingerne.
13
Det siges at intet nogen sinde havde taget så hårdt på Eskil som da han hørte om dette.
Senere sendte han dog en delegation af sted for at bede om fred, hvorefter han selv vendte
hjem til Skåne, og nu var han lige så forhippet på at vinde kongens venskab tilbage som han
tidligere havde været på at lægge sig ud med ham. For stik imod al lov og ret afstod han nu
gods til kongen som tidligere konger i deres fromme gavmildhed havde skænket til kirker og
klostre. Og hvor ulovligt det end var, har de følgende konger holdt fast ved disse besiddelser.
Derpå drog han på pilgrimsrejse til Jerusalem for ikke at få skismaets smitte på sig, for han ville
hellere opgive sit hjem end sit gode forhold til Rom.
14
Det var også på denne tid at en vis Christiern - som på det tidspunkt ikke havde noget
embede, han blev først senere udnævnt til ærkebiskop af Mainz - kom til Danmark som
gesandt for at overtale landet til at gå over på Octavians side. Han gjorde sig store
anstrengelser for at indsmigre sig, og det lykkedes ham også halvt om halvt at overbevise
kongen, men Eskil nægtede at høre på ham.
I mellemtiden var en mand ved navn Niels Rassesøn, der for nylig var blevet s. 692 udnævnt til
hertug i Slesvig, kommet voldsomt i strid med den lokale biskop, Esbern, og han havde været
ubesindig nok til at angribe en af bispens kendteste gårde og jævne en pragtfuld bygning med
jorden. Han havde netop givet ordre om at det hele skulle lægges på vogne og køres væk da
han blev dræbt af Esberns krigere, der kom for at hindre ham i at fjerne noget. Det var Esbern
bange for at han ville blive straffet for, og han bragte sig uden for rækkevidde ved at forlade
landet og lade som om han ville til Rom. Men mens han opholdt sig i Sachsen, blev han
alvorligt syg. Da Okke hørte det, bemægtigede han sig igen, med henvisning til Octavians
myndighed, det embede hvor han én gang før havde siddet med en falsk bispetitel.
27
1
Senere satte kongen borgen Wolgast under belejring, og efter aftale deltog rygboerne. Selv om
denne borg lå i vendernes land, var den ikke underlagt det fælles styre, men blev regeret af sine
egne fyrster. Indbyggerne kaldte hertug Bugislav af Pommern til hjælp, men han var mere
441 af 594 sider
Saxo, Saxos Danmarks historie, 2000
interesseret i at skabe fred end krig. Det lykkedes ham da også på deres vegne at få en
fredsaftale i stand med kongen på de vilkår at de ikke alene skulle være kongen lydige, men
også standse de sørøvere der plejede at passere ud gennem mundingen på deres flod, og
denne traktat skulle de bekræfte ved udlevering af gidsler.
2
Ved denne lejlighed holdt rygboerne hærting, og her kom de op at skændes med en mand ved
navn Bernhard Henriksøn, der var gift med kongens niece og derfor var fulgt med ham med to
skibe. Han spurgte dem nemlig hvorfor de anså det for overflødigt at holde sig gode venner
med den store hertug af Sachsen. Og da de svarede at de var revnende ligeglade med Sachsen
og sachsere, udbrød han at de snart skulle få at føle hvor stor magt hertugen havde. Nu var der
en del der ville springe op og falde ned på den magtfulde hertug han havde så høje tanker om,
og de gjorde tykt nar af Bernhard og alle hans krydsforhør og trusler. Det lykkedes kongen at
dysse skænderiet ned, men nu trådte en mand ved navn Maske frem. Han var en stor mand
blandt rygboerne, af fornem slægt og med stor indflydelse, blind ganske vist, men ualmindelig
skarpsindig og lige så åndsfrisk som han var aldersstegen. »Det er ofte sådan med kåde heste,«
sagde han, »at jo strammere man holder dem, jo voldsommere trækker de i tømmen. Derfor
må sachserne have frie tøjler så de ikke stritter alt for vildt s. 693 imod og sprænger dem. Vi
kender jo kun alt for godt deres mod, og de kender vores.« Den bemærkning nåede hertugens
ører, og lagde spiren til konflikter mellem ham og kongen.
28
1
På samme tid sendte skismatikerne en delegation op for at sikre sig støtte fra danskerne med
falske argumenter for at de havde retten på deres siden. Kongen stillede sig noget tvivlende
over for deres påstande, og for at finde frem til sandheden sendte han sin sekretær Radulf ned
til kejseren.
Denne Radulf, der var britisk af oprindelse, havde ordet i sin magt, men knap så meget tanken.
Hos kejseren fik han noget der skulle forestille en overstrømmende høflig modtagelse, og hos
Octavian blev han ikke mindre feteret, så det var som om de kappedes om at hylde ham og
konkurrerede om at vise ham opmærksomhed. Men Octavian, der sad inde med en
skinmyndighed som han var valgt til med fuldkommen illegitime stemmer, og som derfor
skulle forestille at stå over kejseren i magt og myndighed, overgik ham også i sleskeri og smiger.
Han sørgede for en præst der kunne læse bønnerne med Radulf hver dag så han ikke var nødt
til at sidde helt alene og holde alt for uanselige andagter. Og han nøjedes ikke med at gøre ham
tjenester, ud over hjælp og støtte gav han også gaver. Han gav ham nemlig ret til at bære ring
når han forrettede messen, hvilket var at give et af bispestandens værdighedstegn til en mand
på et betragteligt lavere niveau. Så det er ikke til at sige hvem af de to fjolser der var mest til
grin: ham der gav gaven fra sig, eller ham der tog imod den.
2
Da kejseren havde hørt hvad Radulf havde at sige, erklærede han at han var dybt bedrøvet over
splittelsen i kirken, men at han ikke agtede at holde med nogen af siderne før han havde en
kirkelig fælleserklæring at holde sig til. Da, og først da, ville han slutte sig til den som alle
442 af 594 sider
Saxo, Saxos Danmarks historie, 2000
kunne gå ind for. For nylig havde han haft stormænd fra hele Italien samlet til koncil for at
komme til bunds i problemet. Her havde Octavian, i fuld tillid til at retfærdigheden ville ske
fyldest, ydmygt lagt sin sag ud til den samlede kirkes afgørelse. Men Roland havde haft dårlig
samvittighed, og ikke alene havde han været fræk nok til at blæse på indkaldelsen, han havde
også udtalt at han var for stor en mand til at være nødt til at rette sig efter nogen andens
afgørelser. For at få en ende på striden var det nødvendigt at kongerne fra hvert enkelt land
mødtes hos ham og gjorde en samlet indsats for s. 694 at få drøftet kirkens problemer igennem.
Men de var næsten allesammen gået over til modparten, og ingen af dem stod på hans side.
3
Derfor var han umådeligt interesseret i at komme til at tale med den danske konge, der var så
klog og forstandig, og allerhelst ville han overlade det til ham at føre hans sag, for med sin ædle
karakter og sin hellige herkomst var han den helt rigtige mand til at afgøre så betydningsfuldt
et spørgsmål. Derudover måtte han tænke på hvilken vældig fromhedsgerning det ville være
hvis kongen med en skarpsindig afgørelse kunne frelse alle de mange sjæle der i øjeblikket var
rådvilde og usikre på hvor saligheden var at finde. Oven i alt dette ville kejseren, hvis kongen
virkelig påtog sig denne anstrengende rejse for kirkens skyld, forære ham en af provinserne i
Italien samt overherredømmet over hele det vendiske område som belønning for hans møje.
Det var den slags lokkemad kejseren brugte på Radulf, og lige så meget af samme skuffe fyldte
han i et brev han gav ham med tilbage til Danmark.
Da Radulf kom hjem, fortalte han i overstrømmende vendinger om kejserens og Ocavians store
hengivenhed over for kongen. Og kongen tog mere villigt end viseligt imod sin tjeners ord, og
fik lyst til at besøge kejseren - ikke så meget for at løse kirkens problemer som af trang til at
lære fremmede folkeslag og deres skikke at kende.
4
På den tid rejste en udsending fra Octavian ved navn Bernhard op til Danmark for at sikre sig
bispernes støtte. Det var nu kun få af dem der tog positivt imod ham, men for at få dem
allesammen over på sin side sendte han breve ud til hele kirkeprovinsen og lod som om han
ville holde landemode. Fremmødet blev dog yderst begrænset, så det gjorde ikke manden
mere respekteret, snarere til grin. Kongen tog afsked med ham i Slesvig, men kejserens
rosenrøde løfter havde fået et godt tag i ham, og han underrettede nu Absalon om sine planer
- han lå på det tidspunkt på vagt ovre ved øerne - og bad ham følge med på rejsen.
Men Absalon havde ikke meget tilovers for den luskede kejser og hans æresord og sagde at
man ikke skulle stole på hans falske løfter. I øvrigt kunne man ikke omgås ham på fortrolig fod
uden at begå helligbrøde eftersom han var en lige så glødende som uberettiget fortaler for det
skismatiske parti. Hvad ham selv angik, gjorde han opmærksom på at han hverken havde
forsyninger eller kræfter til at overkomme så lang og anstrengende en rejse. Kongen svarede at
så længe han s. 695 havde forsyninger nok, skulle Absalon ikke komme til at mangle noget. Men
Absalon erklærede at hvor rigelige forsyninger der end var, så havde han under ingen
omstændigheder tænkt sig at tilsidesætte sin sjæls frelse. Kongen forsikrede ham om at han
bekymrede sig mindst lige så meget for sin sjæl, og at det jo netop var grunden til at han så
gerne ville have ham med, at han skulle hjælpe ham med at lægge afstand til Octavians parti
hvis retfærdigheden krævede det. Da nu Absalon stadig ikke var villig til at rejse og ikke under
nogen omstændigheder mente man kunne tage på besøg hos kirkens fjender, erklærede
kongen at indtil dette øjeblik havde han sat Absalon højere end nogen anden af sine venner,
men hvis han nu mistede hans støtte, ville han aldrig mere vente sig noget godt fra hans side.
443 af 594 sider
Saxo, Saxos Danmarks historie, 2000
5
Nu indså Absalon at kongen beskyldte ham for utaknemmelighed, og han sagde: »Ingen
fysiske farer skal nogensinde få mig til at svigte mit venskab med dig, men når det gælder
sjælen, er det eneste rigtige at sætte gudsfrygt højere end frygt for mennesker. Alligevel, selv
om jeg tydeligt ser de katastrofer der tårner sig op foran os, vil jeg ikke være bange for at sætte
min egen sjæl i fare for at sikre din mod vildfarelser.« Så tog kongen ham med i sit følge
sammen med andre højt ansete mænd af fornem slægt, nemlig fra Sjælland Sune og Esbern og
fra Fyn Tage og Esger. Af sine egne slægtninge tog han kun Buris med - for at han ikke skulle
gøre oprør derhjemme mens han var væk. Og også fra Jylland udvalgte han sig nogle
rejsefæller.
6
Nede ved Ejderen blev de mødt af en af grev Adolf af Holstens riddere, som de ikke kendte, og
da de spurgte ham om han kom for at følge dem på vej, meddelte han at hans herre netop i
samme anledning var lige i nærheden og ventede på at de skulle krydse floden. Den eskorte
mente kongens rådgivere ikke man kunne sætte sin lid til, men kongen var så forhippet på at
komme af sted at han hverken kunne tage sig af frygt eller advarsler, og red selv først over
broen som om føreren var en ærlig mand han fuldt ud kunne stole på. Og så fulgte de øvrige
efter, for de ville hellere svigte deres overbevisning end deres konge.
Lidt længere fremme blev de modtaget af Adolf, der bød kongen velkommen og talte og
opførte sig yderst venligt og imødekommende. Han fornemmede udmærket at mødet, på
grund af de gamle modsætninger der var mellem dem, snarere var en plage for Valdemar end
en fornøjelse, og i håb om at lidt tjenstvillighed s. 696 kunne tø ham op, besluttede han sig for
at invitere ham til at overnatte på hans regning i byen Itzehoe. Men kongen afslog tilbudet,
hvorefter greven udstedte forbud mod at sælge nogen form for fornødenheder til ham. Da
danskerne så gav sig til at spise af de madvarer de havde med hjemmefra, lod han sine tjenere
bringe færdigtilberedte retter hen til dem, og på den måde lykkedes det ham endelig at nøde
dem til for skams skyld at tage imod hans gæstfrihed. Endelig spurgte de ham så om han
kunne give kongen eskorte videre frem, og han svarede at det kunne han, så langt som til
Bremen.
7
Da de havde krydset Elben og nærmede sig Bremen, gik det op for Esbern hvor tåbelig og hvor
formålsløs rejsen var, og efter at have overvejet sagen nøje, sammenkaldte han i al
hemmelighed sin bror Absalon og nogle andre fremtrædende og forstandige danske
stormænd og tryglede dem om at få kongen til at opgive den rejse han havde påbegyndt, i
særdeleshed eftersom han var i færd med at foretage den uden lokal eskorte - så risikabelt et
forehavende kunne de ikke lade ham gennemføre. Absalon mente ikke at det ville nytte noget
at forsøge, for kongen ville ikke opgive sit forehavende, og som han sagde: den der gav ham det
råd, ville ikke kun spilde sin ulejlighed, men også få at føle hvor uvenligt man tager imod et
velment råd når man har bidt sig fast i en forkert beslutning.
8
Hertil svarede Esbern: »Selv om jeg så vidste på forhånd at jeg omgående ville komme til at
444 af 594 sider
Saxo, Saxos Danmarks historie, 2000
betale dyrt for mine gode råd, så kunne jeg umuligt få mig selv til at tie stille med noget der
efter min bedste overbevisning gælder kongens liv og sikkerhed. Så hvis I ikke selv vil tale, kan
I i det mindste komme med mig og lytte til hvad jeg har at sige til kongen. For når ære og
værdighed er truet, vil jeg hellere fornærme kongen med gode og nyttige råd end gøre mig til
ven med ham med tom og ligegyldig smiger. I den situation må man hellere vække vrede med
bebrejdelser end vinde velvilje med spytslikkeri.«
9
Absalon forstod at hans bror stod stort set lige så stejlt på sit som kongen, og selv om det var
tydeligt at ingen af dem kunne tales fra sit forehavende, gik han alligevel med broderen til
kongen for at forsøge at glatte ud hvis han skulle blive vred over det Esbern havde at sige. De
øvrige mente ikke det var tilrådeligt overhovedet at være til stede.
10
Esbern sagde nu at han var forundret over at kongen var så forhippet på at komme af sted på
denne lange rejse at han ville rejse uden så meget som en s. 697 lokal eskorte - og det bare for at
lægge sit eget og hele sit riges ve og vel i hænderne på et eneste menneske: den dybt
upålidelige kejser! Man skulle næsten tro at han var ude på at lægge sit eget frie folk, der ikke
var vant til at bøje nakken for barbarer, under tyskernes usle åg som sølle, foragtede slaver.
Kunne man tænke sig noget tåbeligere end af egen fri vilje, uden at der er nogen som helst fare
på færde, at styrte frem for at overgive sig - at bytte sin fulde frihed ud med uindskrænket
slaveri, for slet ikke at tale om at vælge at regere over sit rige på andres nåde frem for med egen
magt? På den måde ville kejseren nok undre sig, når han nu havde fået ham ind under sit
herredømme, over hvordan det havde været muligt at besejre så mægtig en nation med løfter
alene inden han overhovedet nåede at sætte våbenmagt bag!
11
Kongen, der havde det med at give sin vrede udtryk i få ord (for han sagde ikke meget når han
var ophidset), svarede: »Det er muligt du er så bange af dig at du ikke tør følge mig på rejsen -
men jeg kan ikke følge dig i din ængstelighed. Tapperhed er et bedre følge end hirdmænd: jeg
skal nok gennemføre mine planer uden dig, og intet skal få mig til at lytte til den slags uhyrlige
råd fra en kryster som dig!« Sådan blev Esberns fornuftige råd fejet til side af kongens
forhastede ilterhed. Havde han fulgt hans råd, ville han have undgået den vanære det var at
lægge hænderne ydmygt i kejserens. Det viser hvordan fornuft og dømmekraft svigter den der
bliver slået ud af kurs af et anfald af ubesindighed.
12
De gjorde nu deres indtog i Bremen og blev modtaget med udsøgt gæstfrihed af
ærkebiskoppen, der var et helt igennem høvisk menneske og kendt som særdeles nådig og
gavmild. Da de bad ham stille en eskorte til rådighed, svarede han at det var mere passende at
han selv fulgte med dem, end at han gav dem en eskorte. Samtidig var der adskillige sachsiske
stormænd der gerne ville have en tryg rejse ned til kejserhoffet og derfor sluttede sig til
kongens selskab så det så ud som om de hørte til i det danske hof. Efterhånden som kongens
følge voksede til en større menneskemængde, kom det til at ligne en fjendtlig hær, og de
skrækslagne lokale beboere søgte ind i kirkerne med koner og børn for at bringe sig i sikkerhed
445 af 594 sider
Saxo, Saxos Danmarks historie, 2000
på hellig grund. Da dét gik op for kongen, begyndte han at sende folk i forvejen for at gøre
opmærksom på hans fredelige hensigter så man undgik at skræmme folk, og for at give ordre
om at der skulle indkøbes forsyninger til ham.
s. 698
13
I Metz benyttede byens indbyggere sig af det store indryk til at skrue priserne op på alle deres
varer, men kongen klagede til byrådet over den dårlige behandling og fik gennemtrumfet at
både han og hans følge kunne købe hvad de havde brug for til rimelige priser. Og efterhånden
som rygtet om hans redelighed og retfærdighed bredte sig, begyndte de tyske mødre at stille
sig hvor han kom frem, og række deres småbørn frem imod ham, for de forestillede sig at en
kongelig berøring, som en slags gave fra himlen, ville sikre dem en lykkeligere opvækst og varsle
godt for deres opdragelse. Og ikke mindre overtroiske var bønderne: de rakte ham deres såsæd
og bad ham sprede en håndfuld for at det skulle gro bedre.
14
Da Valdemar ankom til kejserhoffet, overlod hertug Henrik af Sachsen for gammelt venskabs
skyld en stor del af sin lejr til ham, og han sørgede også for hans beværtning af egen lomme.
Næste dag blev Absalon sammen med Radulf sendt til kejseren, hvor Absalon måtte bruge
ærkebispen af Köln som tolk da han forelagde sit ærinde, eftersom kejseren ikke rigtig
mestrede latinen. Det første kejseren gjorde, var at beklage sig over at kongen havde været så
lang tid om at komme. Det var en fornærmelse at han ikke var kommet før, sagde han og
erklærede at kongen havde pligt til at tjene kejseren lydigt eftersom han havde sit rige som len
af det romerske rige. Absalon svarede så at det havde været mere klædeligt og ærligt af kejseren
hvis han havde givet kongen den besked inden han drog ud på den rejse som kejseren selv
havde lokket ham ud på med sine store løfter. Kejseren lod som om han var højlig forundret og
spurgte hvem han skulle have sendt de løfter til kongen med. Absalon pegede på Radulf og
sagde: »Her står den mand der har lokket den troskyldige konge af sted med dine falske løfter!«
Kejseren nægtede, og Radulf turde ikke modsige ham, men Absalon opremsede hele hans
tilbud, punkt for punkt. Da kejseren stadig bestred det, forlangte han så at han gav kongen en
eskorte hjem igen. Men kejseren erklærede at han ikke ville have mere at gøre med hans
hjemrejse end han havde haft med hans ankomst. Samme behandling fik kongens delegation
den følgende dag.
15
Da det gik op for kongen, fortrød han at han ikke havde lyttet til de gode råd, men han
erklærede at selv om han godt kunne se at han havde fået kniven for struben, ville han hellere
selv miste livet end lade sit land miste friheden. Skummende af raseri ledte han med lys og
lygte efter en udvej, men Absalon kunne s. 699 nu fortælle at han havde fundet en vej til
friheden, og at kongen havde lige så lidt grund til at være nervøs dér hvor han var, som
derhjemme. Det der skulle til, var at han med jævne mellemrum red over den bro der danner
grænsen mellem Tyskland og Frankrig, som om han skulle på jagt, og når det så til sidst var
blevet en vane som ingen tænkte nærmere over, skulle han en dag ride over til en af de
nærmeste byer på den franske side med alle sine bedste hirdmænd, for der var ingen tvivl om
at den franske konge ville lade ham få en mere ærefuld hjemrejse.
446 af 594 sider
Saxo, Saxos Danmarks historie, 2000
16
Den plan kom kejseren dog i vejen for med et snedigt træk. Eftersom han ikke vovede at bruge
vold mod kongen og ikke kunne gøre ham til sin vasal med tvang, forsøgte han at købe ham
med gaver og lod alle Tysklands fyrster aflægge ed på at de ville lægge vendernes land ind
under hans herredømme. Hvis det ikke skulle lykkes for dem, lovede han selv at gennemføre
det så snart han kom tilbage fra Italien - og med den list fik han kongen til at lægge begge sine
hænder i hans og sværge ham lydighed. På den anden side skulle han ikke møde frem ved
hoffet som fyrster i almindelighed skulle, og ikke stille tropper til det romerske riges forsvar, så
det var kun tilsyneladende, og ikke reelt at han blev kejserens undergivne. Hans søn og
umiddelbare efterfølger på tronen ville det stå frit for at fraskrive sig de betingelser der havde
bundet hans far, for der skulle ikke være tale om et arveligt lydighedsforhold som skulle binde
det danske folk for tid og evighed. Skammen ved denne underkastelse blev noget mindre,
mente man, af at den britiske konge var underlagt den franske i et ganske tilsvarende
vasalforhold.
17
Herefter sammenkaldte Octavian et koncil, hvor han - mere velformuleret end sandfærdigt -
forsøgte at påvise at han var valgt til pave ved en lovlig og retfærdig afstemning. Roland
derimod havde først afslået værdigheden da han fik den tilbudt, og derpå bemægtiget sig den
da han var afskåret fra den, og mens Octavian selv lagde sin sag åbent frem og bad alle bisper
tage stilling til den, havde Roland så dårlig samvittighed at han ikke turde se kirkens dom i
øjnene. Derudover prøvede han at få bisperne over på sin side ved at udstede forordninger der
kom dem til gode og højnede deres værdighed, for han bestemte at stridigheder kun kunne
henvises til paven i Rom når bisperne ikke selv havde mulighed for at fælde en endelig dom.
18
Da han var færdig, sagde kejseren at det var for at gøre en ende på denne s. 700 strid at han
havde kaldt alle provinsernes konger sammen til denne drøftelse, og at det efter hans mening
ikke ville være rigtigt at modsætte sig deres afgørelse. På den anden side var de jo ikke kommet
fordi de havde lyst til at vælge en romersk pave som den romerske kejser ikke kunne leve med,
det ville jo være et forsøg på at øve indflydelse på et fremmed lands retslige forhold.
Herefter tog ærkebiskop Rainald af Köln ordet på gejstlighedens vegne og fortsatte i samme
spor med en argumenteret påvisning af hvor dybt urimeligt de ubetænksomme konger over
provinserne ville behandle kejseren. For hvad nu hvis det var i en af deres byer at der var
opstået en strid om et bispevalg, og kejseren fandt på at lægge sin stemme i vægtskålen for at
få sagen afgjort. Det ville de uden tvivl opfatte som et groft overgreb - og alligevel forsøgte de
nu selv at gøre noget tilsvarende for Roms vedkommende. Det indlæg anså han for så begavet
og velunderbygget at han gentog det hele tre gange efter hinanden: på latin, på fransk og på
tysk. Men selv om han med den tale skaffede sig stort bifald blandt sit eget folk, stødte han
samtidig vores folk fra sig.
19
Da så bisperne havde givet deres godkendelse til det, lod Octavian, der havde taget sig det
falske navn Victor, lysene blive tændt, og nu havde han åbenbart i sinde at lyse Alexander og
447 af 594 sider
Saxo, Saxos Danmarks historie, 2000
hans tilhængere højtideligt i band, men på det tidspunkt forlod Valdemar, på Absalons
opfordring, forsamlingen for ikke at deltage i denne gudsbespottelse, for han holdt på at
modparten havde retten på sin side og ville hellere vende ryggen til det herværende pavehofs
vildfarelser end til det fjernes retfærdige sag. Absalon fulgte efter ham, og da Octavian bad
ham blive siddende, svarede han at han var kommet dertil som medlem af kongens følge, og
ingen kunne forbyde ham at følge ham nu, og med det svar slap han ud af denne afskyelige
bispeforsamling, så han ikke blev besudlet med skismaets vildfarelser.
20
Den følgende dag gennemførte Octavian, trods kraftige indsigelser fra Absalon, en falsk salvelse
af Live, den udvalgte biskop af Odense. Derpå blev hoffet flyttet til Besançon. Her slap foderet
til hestene op, og da kongen klagede over at han ikke havde mulighed for at købe noget, gav
kejseren sin staldmester ordre om at skaffe danskerne hvad de havde behov for. Og ikke længe
efter tog han deres krigere med sig ud af byen og viste dem en landsby et stykke væk hvor de
kunne tage hvad de manglede. Den praksis kendte de ikke, så de stillede sig ganske s. 701
ubevæbnede op og bad landsbyens folk om foder til deres heste, men da de så at deres venlige
ord blev mødt med spyd og pile, lagde de anmodningerne på hylden og gik over til kamp. De
indtog så landsbyen, og da de så hvordan der steg røg op stadig flere steder rundt omkring, og
forstod at det var andre landsbyer der var stukket i brand, gik de ud fra at de havde ret til at
gøre det samme, og så sluttede de erobringen af med afbrænding - hvilket gjorde kongen dybt
ulykkelig.
21
Der gik nu nogle dage, og da kejseren på et tidspunkt holdt et møde for at finde frem til
hvilken straf man skulle give borgerne i Mainz, der havde myrdet deres egen biskop, fremsatte
Valdemar endnu en gang sin klage og forlangte hjælp til indkøb af foder til sine heste der ikke
havde mere at æde. Men kejseren svarede at hele omegnen hørte til hans hustrus arvegods, og
at det var meningsløst at forsøge at købe noget man var i sin fulde ret til at tage med magt.
Hertil svarede Valdemar at han var konge, ikke landevejsrøver! Han nægtede at plyndre og
stjæle for at skaffe sig forsyninger, og hvad han fandt utilladeligt hjemme, havde han ikke
tænkt sig at acceptere i udlandet. Selv om den slags voldshandinger kunne siges at være
undskyldelige i en nødsituation som den han stod i, kunne han ikke få sig selv til at gøre brug
af tilladelsen, for han ville ikke ødelægge sit hjemlands mildhed og retsindighed med
udenlandsk ufølsomhed. Den fromhed han her viste, fremkaldte vældigt bifald fra alle
Tysklands fyrster, der så forundret på hinanden og talte om hvor lykkelige de mennesker måtte
være der blev regeret af så retlinet en mand. Og i den ros lå samtidig en stiltiende kritik af
deres egen opførsel.
22
Da kongen havde fået lov til at gå, begyndte Henrik at presse kejseren for at dække udgifterne
til hans hjemrejse: han kunne ikke nægte at vise gæstfrihed mod den mand hvis eget land
omtrent var ét stort gæstehus for alle fremmede. Det lovede kejseren hjertens gerne, men han
gjorde ikke meget for at opfylde det. Til gengæld gav biskoppen af Mainz en prøve på sin
næstekærlighed der holdt mere end han havde lovet, ved hele to gange på vejen at indlogere
kongen gratis natten over. Også Henrik gav klare beviser på sin venlighed og udstyrede ham
adskillige gange med forsyninger. Men Ludwig, fyrsten i Thüringen, var ikke alene blottet for
gavmildhed, men også fuld af grådighed, og plagede ham så skamløst at han til sidst måtte
448 af 594 sider
Saxo, Saxos Danmarks historie, 2000
forære ham sin hest.
s. 702
23
Senere lykkedes det Absalon først at gøre grev Adolf af Holsten til kongens ven og derpå at få
ham til at aflægge troskabsed til ham, og som sin første gestus i den forbindelse opfyldte han
sin pligt til indkvartering. Sådan nåede fædrelandets fader lykkelig og velbeholden hjem, og
hans landsmænd, der havde ventet hans hjemkomst med længsel, modtog ham med jubel.
Særlig bemærkelsesværdigt blev dette år ved at Sofia fødte hans søn Knud, som på den
fastsatte dåbsdag modtog genfødelsens sakramente af biskop Absalon selv. Denne hellige
handling kastede den svenske jarl Guttorm glans over ved sin tilstedeværelse. Han stod i
spidsen for en delegation der var kommet for at hente Valdemars niece, som var lovet bort til
kongen dér i landet, kong Karl.
29
1
På den tid var kongen også blevet opsøgt af nogle udsendinge fra Norge der tiggede og bad
ham om at gå til angreb på magthaverne dér i landet og forsøge at overtage styret, for landet
var ødelagt af så mange borgerkrige og så sønderlemmet af forskellige høvdinges
rædselsherredømme at det efterhånden var aldeles udmarvet og sammenbruddet nær. Og
eftersom begivenhederne i udlandet på dette punkt griber ind i de hjemlige, vil en kort
oversigt over forholdene i Norge næppe være uden interesse.
2
Der var en særdeles tapper mand ved navn Sigurd der efter mange og store krigeriske bedrifter
blev taget til fange af sin fjende, Harald den Irske. Han blev sat om bord på et skib og sejlet ud
på åbent hav for at blive druknet, men inden da havde han været forsynlig nok til at købe en
del drikkevarer, og dem fyldte han nu på roerne som om han selv ville nå at få gravøllet med
inden sin død. Da de var blevet godt muntre, bad han om at få et sidste ønske opfyldt: han
ville gerne holde roret. Det fik han lov til, og nu heppede han på sømændene og råbte at de
skulle ro hårdere til, lige indtil han mærkede at skibet skød en rasende fart - så slap han roret,
sprang på hovedet i bølgerne og nåede i land inden de kunne nå at få vendt skibet sådan som
det strøg af sted. Det var således på én gang hans egen snedighed og fjendens dumhed der
hjalp ham væk så han undgik den ulykke der var tiltænkt ham, og da Harald en nat var ude på
et hemmeligt kærlighedseventyr uden for lejren, listede han sig ind på ham og dræbte ham i
armene på elskerinden som hævn for det han havde gjort mod Sigurd selv, som han havde
taget til fange, og mod Magnus, som han havde berøvet såvel tronen som synet. For s. 703 at
skaffe sig et påskud for at gå i krig, hentede han omgående Magnus selv ud af klosteret, og
skønt han manglede sine mandlige organer, tvang han ham til at påtage sig en mandig rolle:
han satte sig for at rejse ham fra elendigheden til hans gamle kongeværdighed for at have hans
myndighed og autoritet bag sig når han gik i krig mod Haralds sønner.
3
449 af 594 sider
Saxo, Saxos Danmarks historie, 2000
Det var altså i Magnus' navn at han udkæmpede et søslag med Haralds tre sønner, Inge,
Sigurd og Østen, der havde sat næsen op efter deres fars trone. Her blev alle hans mænd
hugget ned eller jaget på flugt, men i lang tid lykkedes det ham selv med en ufattelig
tapperhed, der overgik det menneskeligt mulige, ene mand at holde fjenderne stangen på sit
skib. Mange af dem måtte bukke under, men til sidst da hele sværmen af overlevende
stormede til fra alle kanter for at få bugt med ham, satte han sin lid til sine enestående evner
som svømmer, og på trods af at det snart var vinter, kastede han sig fuldt hærklædt i havet og
svømmede bort under de bølger han selv havde blandet med fjendernes blod - hvorved han
efterlod det spørgsmål om den tapperhed han havde vist på skibet, eller den behændighed
han havde vist i havet, var den største. For at kunne bevæge sig frit når han svømmede, trak
han - stadig under vandet - den brynje der beskyttede kroppen, og det øvrige kampudstyr af,
men da han endelig dukkede op til overfladen for at trække vejret, blev han genkendt på tøjet
af en af sine tjenere, der udpegede ham for fjenderne. Atter dykkede han ned, og nu tog han
også kjortlen af, for han forestillede sig at det var den der havde afsløret ham. Men selv ikke på
den måde kunne han undgå forræderens opmærksomhed, og det endte med at han også
måtte trække de allerinderste klædningsstykker af. Alligevel kunne han stadig ikke narre
stikkeren: han var den eneste overlevende blandt alle sine kammerater, og da det gik op for
ham at ingen af alle de listige og frygtløse påfund hjalp ham det mindste, forsøgte han til sidst
at spille død og blive under vandet i så lang tid at de der var efter ham, blev usikre på om han
stadig var i live. Omsider måtte han dog op efter luft, for alle mennesker skal trække vejret, og
nu greb han fat i roret på et af skibene, hagede sig stædigt fast med begge arme og hang dér
uden en lyd et godt stykke tid. Og i sin ukuelighed kunne han såmænd have gjort endnu flere
forsøg på at slippe væk hvis ikke en strenge vinterkulde havde lammet ham og tappet ham for
kræfter. Det endte med at han blev opdaget: en mand der holdt omhyggeligt øje med havet,
pegede s. 704 ham ud, og han blev fanget, lagt i lænker og ført bort for at blive dømt på sine
fjenders ting.
4
Her fik han ingen præst der kunne tage imod hans skriftemål, men han nøjedes med - som
han havde ret til - at bekende over for de tilstedeværende efter først at have erklæret at han
ville modtage den straf de måtte idømme ham, som en kirkelig bod, for han var fuldkommen
klar over at når en præst ikke kunne fremskaffes, var det tilladt i stedet at skrifte sine synder
for lægfolk. Han mindede også om at han var søn af Magnus, som Harald den irske havde kaldt
sin far. Og selv under de pinsler de nu udsatte ham for, levede han uanfægtet op til hans
sjælelige storhed. For først gav de ham prygl, og derpå knuste de hans lemmer led for led med
hamre - åbenbart skulle straffen ramme hver eneste del af hans legeme - men der undslap
ham aldrig et suk, aldrig den mindste jamren, ikke ét bønfaldende eller klagende ord, og i det
hele taget intet tegn på smerte, tværtimod: han læste højt af psalteren som om han sad i fred
og ro, og opgav ånden alt imens han fremsagde bønner og hellige ord.
5
Kirkens disciple ville i sandhed være lykkelige hvis de alle kunne gå døden i møde med samme
sindsro som denne kriger. Det er muligt at han var en forræder, det er muligt at han lagde
freden i sit eget fædreland i grus og gik i krig mod sine egne landsmænd, men for hans
tapperheds skyld burde fjenderne have ladet nåde gå for ret. Men disse hævngerrige
mennesker tænkte mere på at hævne egne nederlag end på at hylde andres tapperhed. Og de
nøjedes ikke med at udøse deres vrede over ham mens han levede, det var som om hans død
ikke kunne stille dem tilfreds, så kort efter hængte de hans lig op i en galge og behandlede
450 af 594 sider
Saxo, Saxos Danmarks historie, 2000
ham lige så grusomt efter døden som de havde gjort inden døden da de pinte livet af ham, ja,
de mente slet ikke at de havde udrettet noget hvis de lod deres ondskab gøre holdt ved støv og
aske.
Magnus faldt i samme slag, det slag som Sigurd havde udkæmpet i hans navn. Han havde
allerede mistet øjnene, nu mistede han livet, og det var, kan man sige, den anden gang lyset
forlod ham.
6
Herefter sad Haralds sønner på magten. Af dem var Inge den eneste der var født i ægteskab, og
i forhold til sine to brødre, der var født henholdsvis af en norsk og en irsk elskerinde, var han
fornemmere i sin optræden, præcis som han var det af fødsel. Han var nemlig et helt igennem
hæderligt og pænt menneske, s. 705 hvorimod hans ene bror gik for at være en pengegrisk
slyngel, og den anden et liderligt svin. Men i hans tidligste barndom havde hans amme
engang været uforsigtig nok til at tabe ham, og han havde ramt gulvet så uheldigt at han fik
ødelagt sin ryg og resten af livet var pukkelrygget. Så på sin vis blev hos denne mand en smuk
sjæl skæmmet og forhånet af et misdannet legeme, og det er ikke sådan til at sige hvad der
vejer tungest i hans skæbne: den venlighed den viste ham, eller den hån den lod ham lide.
7
På et tidspunkt skete der det at hans mænd kom op at skændes med Sigurds krigere i Bergen.
En af hans kammerater blev dræbt, og de øvrige var så ivrige efter hævn at det kom til
voldelige optøjer, hvor de fór frem som vilde og vanvittige, ikke bare mod morderne, men også
mod Sigurd selv, der måtte søge tilflugt i en kirke, hvorefter de brød døren ind, fangede ham
og huggede ham ned. På overfladen var det mordet de hævnede, men i virkeligheden var det
fordi han havde ydmyget dem ved at voldtage deres hustruer.
8
Østen, der var på vej til Bergen med en flåde, hørte om begivenhederne fra folk han mødte,
men han var mere opsat på at møde sin bror end på at tage sig i agt for ham, så han fortsatte
alligevel ind til ham. Da det gik op for ham at broderen ikke ville lade ham få den del af riget
han havde krav på, gik han sin vej med nogle få ord og med en mine der lovede at han ville
være loyal, men han var bange for at få samme endeligt som sin døde bror og foretrak at kaste
sig på flugt frem for at kaste sig i armene på de mennesker der lige havde begået et mord.
Sigurds mordere havde ikke nok i deres sidste forbrydelse: de så ham som en rival til Inge,
satte efter ham og tvang ham ind til land, hvor han forsøgte af slippe væk over landjorden i
stedet. Men da han var umådelig fed, gik det ikke så hurtigt, og de dræbte ham tæt ved
stranden. Derved havde de ryddet to tronprætendenter af vejen, og de håbede at det ville
skaffe dem større løn og ære fra den tilbageværende.
9
Men al deres grådige blodtørst og glubende trang til kongemord, der dårligt nok var blevet
mættet efter dette dobbeltdrab, blev senere straffet af en vis Håkon, der ville hævne sin fars
mord. For nu hvor vold og ugerninger havde reduceret tre mand til en, Inge, var der adskillige
særdeles ihærdige mænd, blandt andre Åmund Simonsøn og Filip, der ikke kunne finde sig i
451 af 594 sider
Saxo, Saxos Danmarks historie, 2000
at han skulle sidde sikkert og uantastet på tronen når det var forbrydelser der havde sat ham
på den, hans egne såvel som andres. Samtidig var der adskillige der fandt det pinligt at en s.
706 mand med så latterlig en legemsfejl skulle have frie hænder til at regere landet - og så på
grund af sine hirdmænds ugudelighed.
10
Derfor valgte de den nævnte Håkon til leder af deres parti og stadsede ham op med kongetitel
selv om han var ganske ung og uerfaren, hvorpå de erklærede Inge krig og udkæmpede en hel
række slag med deres fjender, officielt for at hævne Sigurds eller Østens død. De blev dog slået
i det ene slag efter det andet, og det endte med at de flygtede ind i Sverige med deres
myndling. Inge forfulgte dem ivrigt helt ned i nærheden af Sjælland, og da en stor del af hans
fjender søgte ind i de skove der lå i nærheden af havet, sendte han en delegation til Absalon
for at bede ham om at fange de mænd der havde søgt tilflugt i skovene langs kysten. Absalon
mente nu at den slags var under hans værdighed og position, og tog sig ikke af anmodningen.
11
Efterhånden som vinteren nærmede sig, begyndte de mænd der var flygtet sammen med
Håkon, at vende næsen hjemad. Og de forestillede sig måske at et nyt sted kunne give nye
muligheder, for nu lod de slaget stå ude på isen, hvor det med en ligelig blanding af snedighed
og styrke lykkedes dem at udslette Gregorius og hele hans hær. Gregorius var næst efter
kongen den der havde den højeste position i landet, en effektiv mand, i tanke såvel som i
handling, og den krumtap hvorom al Inges håb og fortrøstning drejede sig. I løbet af slaget
pressede de fjenderne over på et område hvor de natten før havde boret huller i isen for at
gøre den usikker, og derved tvang de dem i dybet.
12
Ved deres død mistede Inge stort set alt håb, og mentalt var han nu lige så svækket som
militært, for han så i ånden hvordan tabet af hans trofaste støtte Gregorius varslede hans egen
undergang. Det endte med at han genoptog kamphandlingerne mens frosten stadig bandt
vandene, og også han forsøgte sig på isen, men med lige så lidt held som Gregorius. For ganske
vist valgte han sig en kampplads ude på det tilfrosne hav hvor han med tilfredshed kunne
konstatere at isen var lige så stærk som landjorden, men på trods af at det var ham der havde
flest krigere, blev han alligevel dræbt sammen med næsten hele sin styrke. Sådan fik han sin
straf for mordene på sine brødre - hvad enten han nu havde godkendt dem eller kun set
igennem fingre med dem - og sådan betalte han sin bod til sine brødres sjæle.
I denne krig, den største og blodigste Norge nogen sinde har set, døde stort s. 707 set hele den
slægt der havde udgjort rigets grundpille. En enkelt overlevende efter blodbadet, Erling, rejste
til Jylland med sin søn Magnus, der på dette tidspunkt var ganske lille, men gennem sin mor
var en nær slægtning til Valdemar. Her nød han stor ære og respekt hos kongen, og han
modtog rundhåndet økonomisk støtte og rigelig forplejning i sit eksil.
13
I mellemtiden var en mand ved navn Sigurd til sine kammeraters store ærgrelse af Håkon
blevet udnævnt til jarl som belønning for sin tapperhed. Og eftersom de andre altså tog det
452 af 594 sider
Saxo, Saxos Danmarks historie, 2000
meget fortrydeligt op, havde det formodentligt givet årsag til et vældigt oprør hvis ikke Erling
pludselig var dukket op nede fra Danmark og havde sat en stopper for fjendernes indbyrdes
stridigheder ved at give dem andet at se til. For nu udråbte han omgående den nævnte søn til
konge eftersom han på mødrene side var i slægt med de gamle norske konger, og derved
skaffede han Håkon en rival, og Inge en hævner. Så oprøret bredte sig, Sigurd lod Håkon i
stikken fordi han ikke ville dække hans omkostninger til krigen, og da Håkon selv tog kampen
op med Magnus, blev han dræbt.
14
Sigurd var sluppet til Sverige, men da han efter et par dages forløb vendte tilbage til landet,
blev han slået ihjel af Erlings mænd. Så resultatet blev at han i al ubemærkethed og uden ære
mistede det liv han ikke havde været villig til at ofre i ærlig kamp. Men resterne af Håkons hird
var på én gang fulde af oprørstrang og misundelse over at det gik deres fjender så godt, og
derfor valgte de sig nu en ny konge, en yderst lovende ung mand, der var plejesøn af en mand
ved navn Markus. Men det gik dem ikke bedre end sidste gang. For Erling vandt en
tilintetgørende sejr over dem, hvor de ikke alene mistede deres sejr, men også deres konge,
hvorefter de søgte tilflugt hos kong Karl af Sverige og opfordrede ham til at stille sig i spidsen
for dem, for også han havde tilsyneladende en vis familieforbindelse til de norske konger. Hos
ham blev de i lang tid holdt hen med store løfter, men da det efterhånden gik op for dem at
han var mere optaget af at holde på sit eget rige end at overtage andres, sendte de en
delegation til Valdemar for at bede ham om hjælp.
15
De svar de fik derfra, var mere imødekommende, så det endte med at de selv tog derned.
Kongen hørte på deres bønner, men det gik hurtigt op for ham at så snart han én gang havde
lovet dem at gøre krav på Norge, plagede de ham i én uendelighed om at tage affære. Han
mente nu at det ville være temmelig dumt s. 708 at påtage sig så omfattende en operation
udelukkende fordi denne delegation opfordrede til det, så derfor sendte han først i al
hemmelighed nogle folk op for at lodde stemningen blandt folket. Da han så ad den vej havde
konstateret at indstillingen deroppe svarede til udsendingenes beskrivelse, satte han til
gengæld uden tøven felttoget i værk.
16
Da Erling hørte det, flygtede han så langt væk som han overhovedet kunne, helt op til den
yderste ende af Norge, for det var mindre risikabelt, formodede han, at søge tilflugt i de
fjerneste egne af landet end at forsvare den nærmeste med magt. Han havde nemlig kun få,
men gode skibe klar, og de egnede sig bedre til flugt end til kamp. Resultatet blev at kongens
ankomst spredte skræk blandt Erlings tilhængere, og tilfredshed blandt hans fjender.
17
Valdemar drøftede nu situationen med sine venner, og her var der nogle der ville sætte alt
andet til side og øjeblikkelig optage forfølgelsen af fjenderne, mens andre holdt på at man først
måtte sikre sig befolkningens støtte og rejse hjælpetropper blandt de lokale beboere. Men det
blev det omstændelige forslag der vandt over det forcerede. Valdemar gennemførte så en
yderst udbytterig rejse gennem store dele af området, hvor han blev modtaget med stor
453 af 594 sider
Saxo, Saxos Danmarks historie, 2000
entusiasme af lokalbefolkningen. Og da han nåede til Sarpsborg, modtog han kongetitlen, som
indbyggerne i Viken havde besluttet at tilbyde ham. Her holdt han også i fuld fordragelighed
ting med befolkningen. Så hvis han havde sat alt det til side og gjort alvor af at forfølge
fjenden, er der ikke megen tvivl om at han ville have forenet Norge med det danske rige.
18
Derfra forsatte han så med skib til Tønsberg, hvor en lille flok af Erlings mere fanatiske
tilhængere forsøgte at redde livet ved at flygte op på en høj klippetop. Men kongen valgte
fromhed frem for grusomhed og ville ikke gå med til at byen blev brændt af, for ikke at risikere
at kirkerne, der lå spredt mellem de private boliger, også skulle gå til i flammerne. Ingen af
bisperne, der på den tid havde vældig indflydelse i Norge, kunne få sig selv til at opsøge
kongen, hvilket jeg dog snarere vil tro skyldtes hensynet til fædrelandet end hensynet til
Erling. Men Orm, som de kaldte »kongsbroder«, gik til Valdemar og tilbød at tjene ham på den
betingelse at det ikke kom i konflikt med det troskabsløfte han havde givet Magnus.
Efterhånden som felttoget trak ud, slap forsyningerne op, og da kongen ikke s. 709 længere
kunne mætte sine folk, måtte han til sidst opgive togtet. En stor flok nordmænd der var gået
over på hans side, tog væk sammen med ham af frygt for repressalier og måtte i lang tid leve i
eksil, dels for kongens dels for stormændenes regning.
30
1
Senere, da kongen hørte at de østlige vender nu stolede så meget på deres egen styrke at de
havde startet en opstand, sluttede han forbund med hertug Henrik af Sachsen, og for at
knytte venskabet endnu tættere aftalte han ægteskab mellem hertugens datter, der stadig lå i
vuggen, og som han havde fået med en hustru som han senere lod sig skille fra, og sin egen
søn Knud, der var under et år gammel. Mens nu Henrik udrustede en landhær, samlede han
selv en flåde, og da han nåede frem til Rügen satte han Absalon til at udskrive hjælpetropper
blandt de lokale beboere, der optrådte som hans venner selv om han ikke helt kunne stole på
det. Derefter satte han hurtigst muligt kursen mod floden Peene for ikke at bryde sit løfte til
Henrik og komme for sent når de skulle mødes.
2
På trods af at der ikke var anden sikkerhed for aftalen med rygboerne end nogle få gidsler,
mødte Absalon frem på deres ting, hvor han fik hæderspladsen, og mens han nu fremførte sit
ærinde, som han måtte forelægge dem gennem en tolk eftersom de ikke forstod dansk, skete
der det at en ung rygbo som den lumske vender han var, lod som om han ville købe en af de
danske krigeres hest, satte sig op på den ligesom for at prøve hvordan den var at ride på - og
forsøgte at stikke af med den. Da Absalon fik det at høre og fremlagde det for forsamlingen, så
de for sig hvordan den ene uærlige mand havde sat spørgsmålstegn ved alle rygboernes
troværdighed, og hele forsamlingen sprang op som vanvittige og styrtede af sted i alle
retninger for at indhente svindleren.
3
454 af 594 sider
Saxo, Saxos Danmarks historie, 2000
Absalons ledsagere blev forbløffede, ja på det nærmeste skrækslagne over det postyr der
pludselig var blevet i folkemængden, men nogle få af rygboerne, der var pårørende til den unge
mand, og som tog mere hensyn til deres egen familiefølelse end til den fælles skandale,
kastede sig bønfaldende for Absalons fødder og lovede at skaffe hesten tilbage hvis bare han
ville kalde forsamlingen sammen igen og forhindre dem i at gennemføre det de var i færd
med. Deres tårer og bønner fik Absalon til at forbarme sig: han sendte nogle mænd ud for at s.
710 berolige folket, og det lykkedes ham at dæmpe gemytterne og lægge låg på opstandelsen.
Krigeren fik straks sin hest igen, og Absalon gav ham en ordentlig overhaling fordi han kunne
være så tumpet at lade sig narre af en tyveknægt. Derpå lovede stammens konge, Tetislav, at
levere forstærkninger til flåden, og Absalon skyndte sig efter kongen.
4
I mellemtiden havde Henrik sendt nogle af sine fineste tropper i forvejen for at forberede hans
overgang over floden. De stod under ledelse af grev Adolf af Holsten, Henrik af Ratzeburg og
Grev Gunzelin af Schwerin (en by som Sachserne for nylig havde taget magten over og givet
købstadsrettigheder), samt en vis Regnald, der var af mindre ædel herkomst og udmærkede
sig mere ved sine bedrifter end ved sin afstamning. Da nu venderne dels hørte, dels selv
kunne se at de var på vej, ville de hellere kæmpe mod en del af fjenderne end prøve kræfter
med dem alle på en gang, for, tænkte de, det ville være en betydelig svækkelse for fjenden hvis
de kunne få bugt med fortroppen. Fulde af beslutsomhed og optændt af kampgejst rykkede de
frem for at nedkæmpe fjenden, og netop da fik de øje på en frygtelig dæmon der hang i luften
over deres hoveder. Det syn styrkede deres mod som var det en fører sendt fra himlen: de tog
det som et sejrsvarsel, stormede ind i fjendernes lejr som et lyn fra en klar himmel og huggede
dem ned inden de kunne gribe til våben.
5
Adolf og Regnald blev dræbt i selve indgangen til lejren og betalte med livet for deres
uforsigtighed. De to var blandt de første ofre for blodbadet, men Gunzelin og Henrik havde
held til at slippe væk midt mellem de fremstormende skarer, greb felttegnene og samlede
resten af deres flygtende kammerater om sig, hvorefter de foretog et dristigt angreb på
fjenderne, der nu havde kastet sig ud i plyndringerne - og vendte flugt til sejr. Så selv om
sachserne var gået ganske uforberedt ind i slaget, gjorde deres tapperhed det uklart om det tab
de led, var større eller mindre end det de selv tildelte venderne.
6
Det gjorde naturligt nok dybt indtryk på Henrik da han hørte om sine faldne kammerater, og
for at hævne sig skyndte han sig af sted for så hurtigt som muligt at lægge Demmin under
belejring. Da det gik op for ham at indbyggerne selv havde brændt byen af, gav han ordre om
at hvad der var tilbage af bymurene, skulle jævnes med jorden så alle byens forsvarsværker var
brudt ned. Og eftersom han ikke havde mulighed for at lade sit raseri gå ud over mennesker,
lod s. 711 han så at sige straffen ramme døde ting og brændte byen Gutzkow, som også var
blevet forladt af sine rædselsslagne indbyggere. Borgerne i Wolgast fulgte eksemplet fra
nabobyerne, som de til deres store skræk havde set blive ødelagt: i al hemmelighed rømmede
de byen, krydsede floden med koner og børn og efterlod kun deres tomme huse til fjendernes
rasende hærgen. Kongen kunne så uden videre besætte deres by. Han udstyrede den med en
garnison og indtægter til at betale den og satte den under kommando af sørøveren Vedeman.
Også folk i Osna følte større rædsel ved de øvrige byers skæbne end tryghed ved deres egne
455 af 594 sider
Saxo, Saxos Danmarks historie, 2000
mure og fulgte nabobyernes eksempel i deres forholdsregler som de fulgte dem i deres frygt:
for at hindre fjenden i at slå sig ned i byen rømmede de den og brændte den af, for de ville
hellere overgive deres hjem til flammerne end til fjenden.
7
Kongen fik nu den bro der i en vis forstand skar floden over på midten, brudt ned, og så snart
han havde ryddet floden for alt hvad der ellers var til hinder for sejladsen, fortsatte han til
landsbyen Stolpe, hvor han senere mødte hertugen.
Han ville nu være sikker på at Wolgast ikke blev opgivet lige så hurtigt som den var blevet
erobret, og blev overladt til fjenden igen så snart han selv var borte - især fordi han holdt på at
herredømmet i den by kunne sikre danskerne magten over vendernes land til evig tid - og
derfor besluttede han sig for at gøre Absalon, Buris og Sven, den daværende biskop i Århus, til
borgere i byen, og han gav dem sin søn Christoffer med for at forvisse de andre om at de
kunne regne med hans egen hjælp. Han bad dem om at få venner og slægtninge med i
projektet, men kun sjællænderne lovede Absalon at deltage, mens de andre fandt risikoen alt
for stor og hverken selv havde modet til at blive eller kunne få nogen med sig - og det på trods
af at hele flåden havde besluttet sig for at dele sine forsyninger med dem, og også, som en
fælles forpligtelse, at bringe omegnens afgrøder i lade for dem, for der blev givet ordre om at
hæren skulle høste kornet til brug for dem der blev tilbage.
8
Den plan løb altså ud i sandet, og da fjenderne hverken ville indlade sig i kamp eller indgå
nogen form for aftale, udtænkte kongen en snedig plan der skulle tvinge dem til at gøre en af
delene. Han gav nemlig under hånden Absalon besked om at sætte sine roere i gang med
omhyggeligt at fjerne alle de pæle der var s. 712 rammet ned i floden, og alt andet der kunne
være til hindring for sejladsen, så hele flåden kunne passere op ad den. Da floden omsider var
helt renset for hindringer, begyndte flåden fremrykningen, men da den kom ind i en snæver
passage, kunne venderne, der red rundt inde på bredden til begge sider, komme helt tæt på
danskerne, og de sårede adskillige af dem. Sådan en frækhed fra fjendernes side var for meget
for så tapper en mand som Peder Elivsøn. Han sprang straks fra borde med hele sit mandskab,
trængte modigt ind på fjenderne og tvang dem væk fra stranden. I sidste ende blev han dog
fejt ladt i stikken af sine mænd, men med sin død opnåede han at hans kammerater kunne
sejle videre uden tab.
9
Sådan blev det muligt for kongen, ikke alene at fortsætte uden fare, men også at sætte Henrik
og hele hans hær over floden ved at lægge skibene helt op ad hinanden som en slags bro. Da
det gik op for venderne, blev de bange for også at få deres tilbageværende byer ødelagt, og i
deres iver efter at komme faren i forkøbet tilbød de nu Valdemar gidsler for at få den
fredsaftale de tidligere havde afslået så hånligt - men, sagde de, Henrik ville de under ingen
omstændigheder tilbyde det samme. Men kongen anså det for forræderi at slutte fred med
fjenden uden om sin forbundsfælde, og sendte Thorbern til Henrik for at underrette ham om
fjendens tilbud. Da Henrik så svarede at han med glæde ville gå ind på de betingelser
Valdemar stillede, indgik Valdemar et forlig med venderne, der gik ud på at magten i Wolgast
skulle deles mellem tre herskere: Tetislav, Kazimar og Nuklets søn Prislav, Peeneflodens
munding skulle spærres for de sørøvere der plejede at plyndre Danmark, og Henrik skulle
456 af 594 sider
Saxo, Saxos Danmarks historie, 2000
bevare uindskrænket ejendomsret til de fæstninger han havde erobret i vendernes land.
Men Kazimars folk hadede tanken om på den måde at skulle samarbejde med udlændinge. De
turde ganske vist ikke bruge magt, men så snart Henrik var væk, begyndte de at plage
rygboerne med tyverier: de stjal og røvede fra dem i én uendelighed til de til sidst var så fattige
og udhungrede at de var tvunget til at forlade deres fælles by. De åbnede også for sørøveriet,
og brød i det hele taget traktaten på adskillige punkter.
31
1
Senere lod rygboerne sig opmuntre af Henrik til åbenlyst at erklære danskerne krig, og kongen,
der måtte se i øjnene at hans ven var lige så forræderisk som hans fjender var upålidelige, satte
ind med et forårsfelttog hvor han s. 713 hærgede og brændte egnen omkring Arkona. Derfra
satte han kursen mod den havn som de lokale kalder Por. For ikke at komme ud i et egentligt
slag med alle rygboerne på en gang havde han tænkt sig at tage sig af dem lidt ad gangen, og
han gav nu Absalon ordre om at sejle i forvejen til Ziudra i løbet af natten. Selv ville han så
følge umiddelbart efter ham, og derfor gav han sine vagter besked på at holde nøje øje med
hvornår Absalon lettede anker. Men de foretrak at sove sødeligt frem for at følge deres
instrukser, så Absalon kom af sted uden kongen og hærgede ikke bare Ziudra, men også
markerne og landsbyerne udenom, både med ild og med sværd.
2
To af hans ryttere havde før været oppe at toppes om hvem af dem der var modigst. Nu
kastede de sig ud i kappestrid, begge lige opsatte på at præstere noget stort i felten, og da de
havde jaget nogle fjender ned til en sø og så at de forsøgte at slippe væk i robåde, tænkte de
mere på at følge efter de andre end på hvad s. 714 der var farligt for dem selv. Ingen af dem ville
risikere at den anden fik et forspring hvad tapperhed angik, så begge sporede deres heste og
styrede dem med dødsforagt ud på det dybe vand - men de havde glemt at tænke på hvor
tungt bevæbnede de var, og blev trukket ned og druknede. Og sådan blev dumdristigheden
straffet af det våde element da disse mænd, der var mere optaget af ære og berømmelse end af
liv og sikkerhed, fik både deres endeligt og deres grav i vandet.
3
I mellemtiden havde Absalon nu været hele egnen igennem og plyndret og brændt overalt,
men netop da han havde bestemt sig for at vende tilbage til skibene med kolossale mængder
af bytte og fornemme trofæer, fik han øje på en stor fjendtlig styrke der var i hælene på ham.
Han besluttede sig for at trække sig tilbage på den anden side af to vanskeligt passable
vadesteder som om han var bange, hvilket skulle lokke fjenderne fremad og ud i det vanskelige
terræn hvor han kunne gøre det af med dem. Det første vadested krydsede venderne uden at
betænke sig, men foran det næste gjorde de holdt, for her blev de usikre på om de kunne
komme tilbage igen. Omtrent i samme øjeblik skete der det at to sjællandske krigere til fods,
der kom bærende på en enorm bylt med bytte, tog fejl af vejen og på det nærmeste rendte lige
ind i den vendiske hær. To vendiske ryttere gik på dem, men selv om de uden besvær kunne
være sluppet over på den anden side af vadestedet, ville de ikke stå som kujoner der stak halen
mellem benene, så de foretrak at holde stand mod fjenden frem for at løbe hjem til deres
457 af 594 sider
Saxo, Saxos Danmarks historie, 2000
kammerater. Det ville være pinligt ikke at være lige så modige som fjenderne når de nu var lige
så mange. For at kunne bevæge sig helt frit standsede de op, smed bylten fra sig og trak
sværdene. Og skæbnen belønnede deres ubøjelige tapperhed og holdt hånden over dem, for
ingen af rytterne turde komme nærmere, og så tog de bylten op igen og gik videre. Da
venderne så sendte to ryttere ud mod hver af dem, afviste de også det angreb lige så resolut
som det første - hvilket vakte stor beundring, såvel blandt fjender som venner, og fyldte
fjenderne med skam og vennerne med en usikker blanding af frygt og glæde. Til sidst blev de
angrebet af seks ryttere, men stadig var de ikke til at ryste, og deres ufravigelige tapperhed var
som en hån mod fjendens fejhed.
4
Absalon tænkte da også straks på at komme de modige og selvsikre mænd til hjælp. For nu
sendte han lige så mange af sine ryttere ud til forstærkning som han så at fjenden sendte frem.
Venderne bød igen over og supplerede deres lille s. 715 flok med en hel horde af krigere. Og
sådan voksede forstærkningerne hele tiden ligeligt på begge sider, og rytterne mødtes fra hver
sin side som ved en turnering - lige indtil sjællænderne ikke længere kunne se roligt på
fjendernes provokerende opførsel og gik imod dem i samlet flok. Eftersom fjendens flugtvej var
spærret af vadestedet, kunne de ikke forfølge dem særlig langt, og de fik derfor hugget flere
heste end mennesker ned. Så vendte de om, og på vejen tilbage mod skibene mødte de en hel
kampstyrke til: det var deres egne roere, i fuldt udstyr med våben og faner, der tilfældigvis
havde hørt hvad der var på færde, og nu tappert kom deres kammerater til hjælp. De må
bestemt dele æren for denne sejr med Absalon, eftersom de ganske uopfordret mødte frem for
tappert at stå ved hans side.
5
I mellemtiden var kongen langt om længe blevet vækket af nattevagterne, og han satte nu af
sted i en frygtelig fart for at indhente forsinkelsen. Så snart han fik øje på sjællænderne, ville
han lægge ind til land for at plyndre, men Absalon kunne fortælle ham at fjenden ikke havde
noget som helst tilbage han kunne røve - hvorpå kongen udtalte sin begejstring over at så lille
en flok helt på egen hånd havde ordnet det hele uden at bruge længere tid på det end hvis
han selv havde været med. Han hærgede så nogle andre dele af øen med ild og sværd,
hvorefter han begav sig hjem.
32
1
Først på efteråret vendte han tilbage med en flåde, og denne gang begyndte han med at
ødelægge markerne, for uden afgrøderne ville lokalbefolkningen ikke have mulighed for at
forskanse sig i deres byer. På et af sine strejftog kom han til byen Arkona, og her følte byens
indbyggere sig så sikre på deres egen styrke at de marcherede ud ad byens eneste port og
rykkede frem mod kongen - de var for modige til at sidde indespærret bag byens mure, syntes
de. Kongen lod helt bevidst danskerne rykke baglæns i et forsøg på at trække fjenden længere
væk fra murene, men da det viste sig at de var mere forsigtige end han havde håbet på, gik
han til angreb og tvang dem tilbage mod byen igen. Men han holdt sig fra porten, for ikke at
risikere at hestene blev ramt af spyd.
458 af 594 sider
Saxo, Saxos Danmarks historie, 2000
2
Så var det at en stor og stærk og modig ridder fra Sjælland ved navn Niels kastede sit spyd ind
gennem porten og ramte en af de mænd der forsvarede indgangen, så han styrtede død til
jorden - hvorefter han selv vendte sin hest og kom s. 716 af vejen uden en skramme. Den
bedrift forsøgte Thorbern, der må regnes som en af Sjællands mest fremtrædende riddere, at
gøre ham efter, med samme dristighed, men ikke samme held, for han sendte sit spyd ind i
klyngen af fjender og sårede også en af dem, men da han gjorde om for at ride tilbage, blev han
selv ramt så hårdt af en sten at blodet fossede ud af hovedet på ham. Efter den episode var
han længe svagelig, og først langt senere kom han nogenlunde over det. Det samme skete for
Buris, der gjorde sig store anstrengelser for at leve op til sin fornemme slægt med
imponerende heltegerninger og derfor forsøgte det samme vovestykke med at angribe
forsvarerne ved porten: han blev ramt så voldsomt i hovedet med en sten at han var lige ved at
styrte livløs af hesten. I hans kraftesløse tilstand kom hans kammerater ham til hjælp og
reddede ham fra at blive dræbt af fjenderne. Men resultatet blev at rygboerne ikke længere
følte sig spor trygge ved at kæmpe uden for murene, i betragtning af at de konstant havde
fjenden helt inde på livet selv når de var bag dem.
3
Derfra fortsatte hele flåden til Jasmund-området. Absalons fremragende egenskaber, både
hans mod og hans enestående ekspertise i krigsførelse, betød at det var ham der
kommanderede fortroppen når hæren ankom til et sted, og ham der befandt sig i bagtroppen
når den drog af sted igen, og altid havde han de raskeste af de unge danskere ved sin side,
fulde af iver hvad enten det var bytte eller hæder og ære det gjaldt, hvorimod kongen med den
tungere del af hæren plejede at rykke langsommere frem og praktisere en mere besindig og
disciplineret form for krigsførelse. Derfor fik han ingen steder lejlighed til kamp, og da han
havde gennempløjet en stor del af området, lod han endelig rytteriet sprede sig for at plyndre
og beholdt kun en lille flok som livvagt.
4
Men nu kom der besked om at nogle af hans mænd var blevet omringet og ikke kunne slippe
væk hvis ikke nogen kom dem til undsætning, og dem ville han ikke vente med at redde til
han kunne få krigerne kaldt tilbage, så uden at tage sig af hvor få folk han havde hos sig, gav
han omgående fanebæreren ordre om at rejse fanen og begav sig fuld af selvtillid på vej til
stedet hvor de var lukket inde - i en sådan hast at hans ryttere ved synet lod bytte være bytte
og sluttede op om ham igen. Men i virkeligheden var han nu så sikker på sig selv at han
satsede mere på hurtigheden end på sine mænd. Så snart det gik op for sjællænderne, der var
spærret ind i en snæver slugt i et besværligt terræn, at han var på vej, begyndte de s. 717 at
gøre udfald mod omringerne i tillid til at hjælpen var på vej, for de ville ikke have siddende på
sig at det var andre folks tapperhed der bragte dem ud af kniben.
5
Resultatet var at venderne forsvandt til alle sider, nogle over land, andre gennem sumpede
områder. Og ved den lejlighed var der en ædel ridder, ædel både af slægt og sind, ved navn
Eskil der, til fods og iført hele sit tunge udstyr, satte efter en af dem, der helt ubevæbnet løb
alt hvad han kunne, ud over et mosedrag. Venderens fødder sank dybt i den bløde grund, men
459 af 594 sider
Saxo, Saxos Danmarks historie, 2000
Eskil lod sig hverken hindre af mosedyndet eller af sin tunge rustning og kunne uden besvær
løbe ham op. Og ikke nok med det: så snart han havde fået tag i barbaren, huggede han
hovedet af ham, hvorefter han vendte tilbage til det faste land uden så meget som en
mudderplet på fodsålerne! Det er en bedrift der kalder på andægtig beundring, for den
skyldtes ikke rappe fødder, men Guds nådegave, og bør snarere betragtes som et himmelsk
mirakel end som en menneskelig heltedåd.
6
Herefter satte krigerne overalt ild til landsbyerne, og et langt strejftog bragte brandene så vidt
som til klinten ved Göhren. Så måtte rygboerne erkende at de var blevet snydt for den hjælp
de havde ventet fra sachserne, og de opsøgte kongen på øen Strela, stillede fire gidsler og købte
sig fred for en sum penge.
33
1
Nu besluttede stormændene - under indtryk af de alvorlige farer der truede Danmark og den
vanskelige situation landet stod i - at give Valdemars søn Knud titel af konge så han allerede
nu skulle sidde som sin fars kollega på tronen og ikke kun som den fremtidige arvtager til hans
værdighed. På den måde ville de have en person med den rette titel at holde sig til hvis
skæbnens omskiftelser skulle ramme kongens liv. Denne kloge og hengivne holdning glædede
kongen. Han gik helt ind for forslaget og mente bestemt ikke at der kunne gå noget af hans
værdighed ved at han delte kongemagten med sin egen søn, det kunne tværtimod øge hans
anseelse, og han afholdt derfor et landsting hvor han fik stormændene til at tildele hans søn
kongetitlen.
2
Beslutningen fik opbakning fra hele hæren. Den eneste der stort set ikke sagde et ord om
sagen, var Buris, hvad enten det så var fordi han i sit stille sind havde sat næsen op efter
tronen, eller fordi han ikke brød sig om det usædvanlige arrangement. Da det gik op for ham
at den opførsel gjorde kongen mistænksom, erklærede han at hans tavshed ikke var et tegn på
modvilje, men netop på s. 718 hengivenhed, for man kendte ikke til at flere konger nogensinde
før havde delt den danske trone i fred og fordragelighed, og i gamle dage havde man gang på
gang set en far og en søn komme i krig om magten. På den anden side ville han bestemt ikke
have forholdt sig tavs hvis han i forvejen havde været bekendt med hvad kongen havde i
sinde. Nu tav han til gengæld fordi hverken han eller nogen af hans venner havde kendt noget
til sagen på forhånd. Sådan bortforklarede han sin tavshed, og derved fik han kongen til at
skjule sin vrede.
3
Efter at felttoget var overstået, fik samme Buris, ligesom landets øvrige stormænd, besked på
at møde op i Roskilde for højtideligt at sværge Knud troskab. Men mens de andre adlød
ordren, nægtede han at gøre det, og derved pådrog han sig en stærk mistanke for selv at
stræbe mod kongemagten. Han formåede dog stadig at komme op med snedige forklaringer til
at dække over sin foragt for ordren, nemlig at så længe den mand han først havde svoret
460 af 594 sider
Saxo, Saxos Danmarks historie, 2000
troskab til, var i live, ville han ikke gå i en anden mands tjeneste. Ingen skulle få ham til bytte
sit gamle lydighedsforhold ud med et nyt og handle i strid med såvel landets sædvane som
almindelig anstændighed, for traditionelt kunne ingen dansker være forpligtet over for to
herrer på én gang - det var kun sachserne der var så grådige efter sold at de gjorde sådan. Hvad
nu hvis der udbrød krig mellem to herrer der begge havde krav på den samme mands
lydighed, så kunne hirdmanden jo umuligt opretholde sin troskab mod dem begge - hvem af
dem han end støttede! Men hvad komediespil angår, stod kongen ikke tilbage for ham, for han
skjulte sin vrede under forekommende svar og venlige miner.
4
Da han senere havde ham med i sit følge på en rejse til Halland, gav han ham underhånden et
vink om at han betragtede ham som en kupmager. For at bringe sig fri af den mistanke lovede
Buris så at gøre det han havde fået ordre om, på den betingelse at kongen forøgede hans len og
dermed udvidede hans indflydelse: ligesom han selv havde ønske om at gøre kongemagten
arvelig og ikke afhængig af skiftende valg som hidtil, sådan skulle han også give slægtninges
børn evig arveret til deres tilsvarende værdighed og mere begrænsede magt. Han fik så, med
hjælp fra Absalon, overdraget en betydelig del af Jylland og indvilligede derfor også i at
underkaste sig Knud. På den anden side genvandt han aldrig fuldstændig kongens venskab,
for kongen var hårdnakket i sin vrede: når den en gang var flammet op, kunne den aldrig helt
slukkes igen.
s. 719
34
1
Da foråret nærmede sig, overlod han det til Absalon, Christoffer og Magnus at lede et felttog
mod venderne med en del af ledingsflåden. Flåden bestod kun af østdanskere og fynboer, og
Christoffer havde kommandoen over skåningerne, men Absalon havde det sidste ord. De
foretog et angreb på egnen omkring Tribsees, og som den yngste blev Christoffer anbragt i
midten, mellem Absalons og Magnus' tropper, så kongesønnen havde trofaste støtter omkring
sig på begge sider. Afbrændingen af landsbyer var så omfattende at de stadig den dag i dag
ligger øde og golde hen som nutidens klare vidnesbyrd om datidens voldsomme brande.
2
Da det blev tid til at vende tilbage til flåden, fik Absalon, som førte bagtroppen, besked om at
fjenden nærmede sig, og selv om kulden var alt for streng til at man kunne kalde de forreste
tilbage igen, og han kun havde fyrre ryttere med sig, vendte han sig mod fjenden før han
vendte sig mod det vadested han måtte passere for at komme tilbage. Og først da han havde
slået dem på flugt, satte han i ro og mag kursen mod floden. Her byggede han en bro for at
komme over, og den undlod han at bryde ned igen efter sig for ikke at efterlade sig noget der
kunne tydes som tegn på frygt. Da han nåede tilbage til kysten, fik han at vide at flåden var
søgt til en anden havn. Og nu var vinterkulden så streng at sømændene måtte grave huler i
jorden til hestene, der var ved at fryse ihjel, og ikke en eneste mand i hæren kunne bruge
begge hænder på en gang. Adskillige gange stødte spaden på slanger, men de kunne ikke
skræmme nogen, højst forbløffe dem, for i den uhyrlige kulde lå de ganske ubevægelige og
461 af 594 sider
Saxo, Saxos Danmarks historie, 2000
livløse hen. På det tidspunkt fik skåningerne lov til at benytte sig af den gunstige vind og sejle
hjem, men straks efter slog vinden om og gjorde det umuligt for dem at sejle så de først kom af
sted hjemad sammen med sjællænderne og fynboerne da hele flåden fik medvind.
3
Senere udnævnte kongen Peder og Selgren til opdragere for Christoffer og bad dem lægge al
deres forstandighed i at vejlede den unge mand og lære ham at optræde værdigt og høvisk.
4
Om sommeren foretog han selv et nyt felttog. Wolgasterne havde nemlig på hele to punkter
brudt den aftale de havde indgået: de havde udplyndret de rygboer der boede hos dem, og
smidt dem ud af byen, og de havde ladet Peeneflodens udløb stå åbent for sørøvere. Han var
netop på vej for at angribe leutiterne da der ankom et brev fra Henrik med advarsler imod en
slægtning der havde planer s. 720 om et kup for at overtage kronen. Det drejede sig om Buris,
der ifølge brevet havde rottet sig sammen med nordmændene om at gøre det af med ham. De
havde lovet at tage imod ham når han vendte hjem fra sit felttog, og så var det hans plan enten
at tilfangetage kongen eller overtage hans titel. Et fuldkommen sikkert bevis på at det forholdt
sig sådan, ville det være hvis han blev modtaget af en norsk flåde når han vendte tilbage fra sit
vendertog. Stort set samtidig fik han et brev fra nogle nordmænd med et tilsvarende praj om
at der var et forræderi under opsejling. Kongen forelagde det hele for et par af sine rådgivere,
uden at nævne navne, og fik sin mistanke bestyrket og sin tiltro til brevene underbygget da
biskop Tyge af Vendsyssel ganske samstemmende kunne fortælle hvordan Buris havde
tvunget sine krigere til at sværge at de ville følge ham i alt hvad han satte sig for. Ikke desto
mindre lod han som ingenting, og i stor hast sejlede han nu til det område der kaldes
Ostrusna, raserede alt hvad der var at finde, og sejlede tilbage til Vordingborg med hele flåden.
5
Her indkaldte han Buris og alle landets øvrige stormænd, fremlagde hvad han havde hørt om
hans kupplaner, og sigtede ham for landsforræderi. Buris nægtede at have lagt nogen som
helst planer af den art imod ham, men kongen gav ham ordre til at blive hos ham indtil man
havde fået syn for sagn, og først da, hvis det faktisk ikke gik som rapporterne havde forudsagt,
ville han få lov at gå uden at der skete ham noget. Dertil svarede Buris at det da ville være
aldeles urimeligt at lade dommen over hans liv og død afhænge af noget så usikkert som hvad
fremtiden ville bringe. Men den bemærkning gjorde ham kun mere mistænkelig, ikke kun i
kongens, men også i hans rådgiveres øjne. Så han fik ikke engang lov at se sit eget mandskab
igen, men var tvunget til at følge med kongen til Søborg, hvor han blev sat i mild, men sikker
forvaring.
6
I mellemtiden dukkede Erling og Buris' bror Orm op med en flådestyrke. De fandt jydernes
flåde i Djurså og havde ingen problemer med at besejre den eftersom den lå uden førere. Her
kaprede de også Buris' eget skib, hvorefter de omgående skyndte sig videre til den landsby der
kaldes Købmændenes Havn. Men dér mødte Absalon op med sjællænderne og forhindrede
dem i overhovedet at gå i land.
462 af 594 sider
Saxo, Saxos Danmarks historie, 2000
Han havde hørt at nordmændene stolede ganske særligt på deres buer, så for at drille stillede
han sig ud på stranden sammen med femten mand, alle til fods, s. 721 helt bevidst som
skydeskive for deres pile. Han var tydeligvis meget opsat på at vise dem hvor lidt respekt han
havde for det de stolede så sikkert på. For at komme lidt nærmere ind til stranden gik
nordmændene over i deres skibsbåde, men de vippede så voldsomt at de slet ikke kunne
ramme hvad de sigtede på. Nogle af pilene havnede på jorden, andre i vandet, og ingen af dem
gjorde den mindste skade. Så de kom ingen vegne med deres fine færdigheder, tværtimod
gjorde de sig grundigt til grin blandt vores folk og måtte vende tilbage til de større skibe med
særdeles røde ører.
7
Senere holdt de et møde med Absalon på tro og love. Han bad dem om at slå sig til ro hvor de
var, lidt endnu, men det gik de først ind på da Absalon gav dem sit æresord på at han ikke ville
gøre nogen forsøg på at overliste dem så længe, hverken til lands eller til vands. Da
forhandlingerne var overstået, gik forhandlerne hver til sit med en aftale om at mødes igen
den følgende dag, ens bevæbnede og med lige mange ledsagere. Men da det så viste sig at
Erling mødte frem med en mand mere end aftalt, så Absalon sig omkring i hele kredsen og
sagde: »Erling! Jeg kan ikke forstå at en mand som dig, der er godt oppe i årene og har været så
meget igennem, slet ikke er blevet klogere med alderen! Du kommer her i din båd, og vi er til
hest og kunne uden videre hugge dig ned hvis det var det vi ville - hvorfor kommer du så med
flere mand end aftalt? Det er jo det samme som at forære os, der er de stærkeste, en anledning
til at bryde aftalen og tage livet af dig! Hvis ikke vi havde været så ordholdende, havde du nu
været død som straf for at have brudt vores aftale.«
8
Med en blanding af frygt og skam så Erling sig om blandt sine ledsagere, og da det gik op for
ham at Absalon havde ret, gav han sig til at skælde ud på en af dem for at have sneget sig med
i følget uden at være blevet bedt om det. Efter mange vævende undskyldninger bad han til
sidst om lov til at hente vand i en sø til sine tørstende tropper. Det fik han lov til, hvilket han
tog som en ikke ubetydelig gestus, og så skyndte han sig omgående hjemad, lykkelig over at
det var lykkedes ham at slippe helskindet væk fra Danmark.
9
Da nu de faktiske begivenheder havde givet kongen bevis for Buris' forræderi, betragtede han
ham som skyldig i højforræderi og lod ham lægge i lænker. I mellemtiden havde Erling med
sin samlede flåde lagt ind ved den yderste spids af Sjælland for at gå til messe sådan som han
altid plejede, og da han var på s. 722 vej tilbage, blev han overrasket af Absalons ryttere, der
sprang frem fra en hemmelig smutvej og forrettede et blodbad på hans uorganiserede følge.
Lige så tappert blev han modtaget af hallænderne, for inden han slap væk, havde han i Nisåen
mistet et helt skib med besætning.
35
1
Samme år lagde Absalon fundamentet til en ny borg på en holm i havet for at kunne bekæmpe
463 af 594 sider
Saxo, Saxos Danmarks historie, 2000
sørøveriet. Og med dette ganske uanselige fæstningsanlæg bidrog han betragteligt til rigets
forsvar. For derved blev røverne nervøse ved at færdes dér på stedet, og de lokale trygge ved at
sejle på havet udenfor.
2
Men de tapre danskere fik ikke umiddelbart mulighed for at straffe nordmændene for det
overgreb de havde begået, og det skyldtes tyskernes tvivlsomme troværdighed. For da Bugislav
af frygt for danskerne søgte tilflugt hos Henrik og svor ham lydighed, nærede Henrik ingen
betænkeligheder ved at bryde sin alliance med kongen som om det var en fjollet og
betydningsløs forpligtelse. Ja, da de fik arrangeret et møde ved floden Krempe, beklagede
Henrik sig ligefrem over at kongen førte krig mod en af hans krigere, nemlig Bugislav, uden
først at klage til ham, Henrik. Hvis kongen mente at han havde gjort noget forkert, burde han
fremsætte en anklage før han greb til våben. Kongen på sin side slog fast at ingen magt i
verden kunne hindre ham i at gøre fuld gengæld når nogen krænkede ham, præcis som han
havde lyst til. Og da de ikke kunne komme til enighed, blev både mødet og alliancen opløst.
3
Her vil jeg kort gengive en mindeværdig bemærkning som en af de sachsiske riddere kom
med. Han var til stede under samtalerne mellem hertugen og kongen, og da han bemærkede
hvor lunkne deres udtalelser blev når talen drejede sig om felttoget, sagde han: »Der er noget
jeg gerne vil fortælle de tilstedeværende om min herre Henrik, noget som jeg snarere ville tie
med end tale om hvis jeg vidste at han var til stede. Han blev forældreløs allerede som barn, og
da nogle af hans slægtninge uretmæssigt tog hans arv fra ham, og ingen var villig til at tage
ham under sine vinger, var der kun fire venner, deriblandt mig selv, der tænkte på de store
ting hans far havde udrettet, og påtog os opgaven som værger for den lille da alle de andre
vendte ham ryggen. Og disse fire værnede med stor omhu om hans udvikling og trivsel, såvel i
tanke som i handling. Eftersom vi ingen tiltro havde til menneskenes hjælp, førte vi ham
endelig frem for alteret og s. 723 svor dér en hellig ed på at hvis Gud i sin nåde lod ham
genvinde sin fars værdighed, ville han som tak for denne gave livet ud forblive hedenskabets
fjende.
4
Gud godtog dette løfte og lod kort efter kejser Konrad tage Henrik under sine vinger. Med hans
hjælp blev han igen indsat som arving til sin fars besiddelser, men til trods for at de der havde
givet løftet, aldrig svigtede deres pligt til at forsøge at holde ham til ilden, lod han sig alligevel
forlede, dels af grådighed, dels af ugidelighed, til at opgive krigen mod venderne, for han
havde aldrig haft andet end utaknemmelighed tilovers for de store gaver han havde fået. De
der havde aflagt eden, udfyldte deres rolle som vejledere med den største omsorg. En af dem,
en ældgammel mand, sad altid og snorkede når han deltog i hertugens hemmelige
rådslagninger, og når hans sidemænd vækkede ham og spurgte hvad han mente om det emne
der var oppe til drøftelse, havde han kun det gamle løfte i tankerne, ikke de aktuelle emner, og
derfor var hans svar hver gang det samme: at man skulle sende en hær mod venderne. Er det
ikke en forbløffende standhaftighed? Aldrig, selv ikke på gravens rand, kunne han glemme det
løfte! For ingen ved sine fulde fem vil vel kalde dette samvittighedsfulde råd for tågetale fra en
konfus gammel mand? Men nu er jeg bange for at min højt elskede herre vil opleve et
ydmygende fald fra lykkens højeste tinder ned blandt de laveste undersåtter, når han sådan
kaster vrag på sine venners samvittighedsfulde råd. Jeg selv har allerede fået tre sår foran på
464 af 594 sider
Saxo, Saxos Danmarks historie, 2000
kroppen i den krig vi lovede at udkæmpe. Havde jeg i samme kamp føjet to mere til disse tre,
kunne jeg på dommens dag med frejdigt blik betragte Kristi sår, som har det samme antal.«
Med de ord varslede han på en gang Henriks timelige fald og den evige løn for tapperhed og
mod.
36
1
Kongen tog nu til Skåne, og da han kort tid efter fik en fejlagtig underretning om at sachserne
havde invaderet landet, satte han sig selv i spidsen for det skånske rytteri, beordrede
sjællænderne til at stille skibe til rådighed og drog til Slagelse, hvor han sendte bud til
Hylleminde havn efter Absalon og forhandlede længe og indgående med ham om hvad de
skulle gøre. I øvrigt erkendte han også at han var blevet snydt og havde troet på et rygte uden
bund i virkeligheden, og han sendte så de styrker som det falske rygte havde fået ham til at
mobilisere, hjem igen.
2
I sin hird havde Absalon en islænder ved navn Arnold der tit og ofte viste ganske usædvanlige
profetiske evner og forudsagde hvad fremtiden ville bringe s. 724 ham selv eller hans venner -
hvad enten det så skyldtes kløgt og skarpsindighed eller særlig fine evner for at gætte. Og lige
så klog han var på fremtiden, lige så vidende var han om fortiden, og en dygtig
historiefortæller. Absalon havde ham, for underholdningens skyld, med på det ovennævnte
felttog, og her havde han forudsagt at Absalon inden for kort tid skulle komme i kamp med
sørøvere - men, som han sagde: det der undrede ham, var hvordan det kunne være at han ikke
selv skulle deltage i den kamp, især i betragtning af at han havde bestemt sig for aldrig at vige
en tomme fra Absalons side. Da så kongen fik lyst til at høre ham fortælle om gamle dage og
bad ham blive tilbage netop på det tidspunkt hvor Absalon havde tænkt sig at sejle af sted,
strittede han hårdnakket imod, og han gav ikke efter for kongens opfordringer før han lovede
at sørge for at han blev sendt efter Absalon så snart det blev lyst.
3
Absalons følge bestod af seks skibe. Af dem var de tre sejlet ind i bunden af fjorden for at hente
brænde, og her blev de pludselig fanget af tidevandet og gik på grund i det lave vand, mens
Absalon lå ude ved fjordmundingen med de tre øvrige skibe. Om morgenen da han var i færd
med morgenandagten sammen med sin sekretær, lød der larm i det fjerne, og han bad den
anden se efter hvad det kunne være. Manden meldte tilbage at han kunne se ni langskibe, og
Absalon, der ikke var i tvivl om at det var sørøvere, fik med høj røst liv i sine stadig snorkende
roere. De sprang forskrækkede op, og så snart de fik klædt sig på - ikke med tøj, kun brynjer og
våben - råbte han at de skulle ro ud mod fjenderne, der tydeligvis allerede var helt tæt på, for
nu regnede det ned over danskerne med flintesten. Der var ingen tid at spilde, så de kappede
ligefrem ankertovene og fik årerne i vandet.
4
Venderne, der troede de nemt kunne skræmme vores folk, og forestillede sig at nogle
skrækindjagende hyl ville tage modet fra dem, satte nu i med en frygtelig larm. Men da det gik
465 af 594 sider
Saxo, Saxos Danmarks historie, 2000
op for dem at det ikke havde den ringeste virkning, stak de af, og et af deres skibe blev opbragt
med hele sit mandskab. Ikke engang Bjørneskoven gav dem nogen beskyttelse da de søgte
tilflugt der, for den fik bønderne finkæmmet.
5
Det var også i den periode at Esbern byggede Kalundborg og med denne nye befæstning
rensede havnen for fjendtlige sørøvere. Både han og Ingvar og Oluf sluttede sig på eget initiativ
til Absalon i hans utrættelige indsats mod sørøveriet.
s. 725
37
1
På den tid stod det danske rige over for alvorlige trusler fra alle sider, og nabofolkene forsøgte
gang på gang at overliste det: fra den ene side var det nordmændene, fra den anden side
venderne og sachserne der pønsede på at komme landet til livs. Resultatet var at danskerne
ikke havde mod til at sætte sig aktivt til modværge mod nogen af fjenderne, af frygt for at få
den ene på nakken mens de jog den anden ud. Denne kritiske situation for fædrelandet fik
Gudskalk til at reagere. Han stod selv på fortrolig fod med venderne, både fordi han talte deres
sprog, på grund af sin fars forbindelser og fordi han selv havde boet sammen med dem. Nu
gav han underhånden Absalon et vink om at han havde udtænkt en metode til fra den ene dag
til den anden at omvende venderne fra venner af sachserne til fjender af sachserne. Han ville
selv rejse ned til dem, forklarede han, ikke som gesandt, men som om han ville gøre dem en
tjeneste og kom til dem af ren og skær hengivenhed for at give sine venner nogle gode råd.
Fjenderne var nemlig godtroende nok til at den snedige historie kunne lokke dem i fælden og
overtale dem til at frigøre sig fra sachsernes overherredømme og genoptage de gode
forbindelser til danskerne. Den ide byggede han især på vendernes nationalkarakter, sagde
han, for de har det med at følge deres første indskydelse og handle overilet snarere end
overlagt.
2
Absalon, som var klar over at en enkelt mands skarpsindighed til tider formår mere end et helt
lands magt, roste Gudskalk for hans initiativ, men indskærpede ham at han ikke måtte give
dem nogen falske løfter på danskernes vegne, for det var vigtigt for ham at riget ikke tog skade
på sin troværdighed, og han holdt på at et land der var så fyldt med tapre mænd, burde føre
sine krige med våben og ikke med løgne.
Gudskalk opsøgte nu først pommeranerne og fortalte dem at de gamle venskabsforbindelser
og den hengivenhed han nærede for hele det vendiske folk, havde givet ham lyst til at komme
ned og vække dem af dvalen, for han kunne tydeligt se at det de betragtede som fordelagtigt, i
virkeligheden var dødsensfarligt. Det var helt nødvendigt at de fik øjnene op for hvor skadeligt
et åg de havde underkastet sig, og at de folk de var så lydige imod, i sidste ende kun var opsat
på at stjæle landet fra dem. Hver gang sachserne tog den mindste stump af vendernes land,
begyndte de straks at opdyrke og kolonisere det: bytte og berømmelse kunne de ikke nøjes
med, nej, magtbegærlige som de var, forvandlede de sejrens s. 726 frugter til fast og evig
ejendom. Det var derfor de havde berøvet Nuklet livet og Pribislav hans fædreland, og derfor
466 af 594 sider
Saxo, Saxos Danmarks historie, 2000
de havde befæstet Ratzeburg, Illow og Schwerin med volde og grave, der varslede hele
venderlandets endeligt. Danskerne derimod havde helt andre interesser når de førte krig: det
var ikke fjendens land, men gensidig fred og forståelse de var ude efter, for de var mere optaget
af at forsvare deres eget end at tage fra andre. Derfor burde de gøre alt hvad de kunne, for at
befri deres fædreland for sachsiske besættelsesstyrker, og når alle tyskere var ude af landet,
skulle de slutte venskab med danskerne, som var sachsernes fjender - det behøvede de ikke
være i tvivl om. Først da ville de endelig have sikret fædrelandet friheden for tid og evighed.
3
Disse manende ord ophidsede pommeranerne til at overfalde de områder inden for det
vendiske land som sachserne havde besat. Illow indtog de, men de øvrige fæstninger blev
forsvaret tappert, og holdt stand. Og for at det ikke skulle se ud som om de ingen hærfører
havde, påstod de at de kæmpede i den danske konges navn. Sådan lykkedes det Gudskalk med
sine fromme løgnehistorier at så splid mellem de to folkeslag der truede Danmark, og frelse
vores fædreland fra umiddelbar fare i en situation hvor det på alle sider stod over for væbnede
trusler fra naboerne. Rygtet om den bedrift nåede hjem inden Gudskalk selv og kom helt bag
på kongen, men senere, da han hørte fra Absalon hvem det var der havde gjort det, priste han
ham i høje toner.
4
Henrik måtte nu genoprette det gode forhold til kongen som han én gang havde vraget, for
uden det kunne han ikke holde venderne stangen. Derfor sendte han en delegation op til ham,
bestående af Henrik af Ratzeburg og biskoppen af Lübeck, der skulle tilbyde kongen hans
yngste datter som hustru til hans søn, for den ældste, som tidligere havde været forlovet med
ham, var død af sygdom. Samtidig lovede de ham et snarligt møde med hertugen nede på
Bramnæs, hvor han ville bekræfte tilbudet. Kongen fulgte gesandternes opfordring og tog
derned, men blev mødt af Gunzelin, der undskyldte at hertugen på grund af dårligt helbred
ikke kunne være til stede, men lovede at han meget snart ville indfinde sig ved Ejderen. Da de
så nåede derhen, holdt hertugen sit ord, og de aftalte i fællesskab et felttog mod venderne.
Mens hertugen drog mod Demmin, begav kongen sig til Wolgast, hvor han foretog strejftog i
omegnen, men undlod at belejre byen. Osna brændte han af endnu en gang, selv om den
dårligt nok var blev genopbygget s. 727 efter den sidste ødelæggelse. På samme måde hærgede
han en række andre steder i det område. Venderne, der ikke havde nogen magt at støtte sig til,
købte sig fred hos begge fjender med penge og gidsler.
38
1
Herefter var kongen fri for en stor del af sine bekymringer, og han vendte nu tilbage til
overvejelserne om en krig i Norge, der hidtil havde måttet vige for problemerne med venderne.
Først på foråret gjorde han alvor af det med store styrker hjemme fra Danmark, og da han var
højt respekteret blandt beboerne i Viken, fik han ikke alene fri adgang til landet, men ligefrem
en begejstret modtagelse. Han omgikkes dem derfor ikke som deres fjende, men som deres
hersker, og holdt ting med dem i stedet for krig. Faktisk var han så begejstret over deres
velvillige indstilling at han glemte alt om fjenden og rykkede frem i et så adstadigt tempo at
Erling havde god tid til at samle sine tropper. Vikboerne frydede sig over synet af kongens
467 af 594 sider
Saxo, Saxos Danmarks historie, 2000
kæmpemæssige hær. Og hans flåde, som de betragtede med stor tilfredshed, fik fri adgang til
at sejle ud. Ja, adskillige steder hvor fjorden var så smal at skibene måtte passere et for et,
stimlede folk i deres forbløffelse sammen på de højeste punkter, hvor de bedre kunne danne
sig et indtryk af hvor mange skibe der var - ikke for at gøre dem nogen skade, kun for at nyde
synet.
2
Tønsbergerne var endnu mere opsatte på at hylde kongen end de øvrige: De modtog ham på
deres område med en ærbødig procession, der ophøjede underkastelsen til en hellig handling.
Erlings krigere, der sidste gang havde følt sig så sikre i den fæstning der ligger dér i byen, at de
havde blæst på at kongen kom, sørgede denne gang for at komme væk i tide. Da kongen nåede
op på klippen, så han med forbløffelse ud over klippetoppen og måtte indrømme at med den
placering var fæstningen ganske uindtagelig, for her overgik naturen alt hvad mennesket kan
konstruere. Nu hørte man imidlertid et rygte om at Erling havde opstillet en mængde blider
på begge sider af en snæver passage på fjorden som danskerne helst skulle igennem, for når
det kom til direkte konfrontation med fjenden, stolede han mere på vanskelige naturforhold
end på sine egne styrker.
3
Det fik kongen til at bande over al den tid han havde spildt med sin langsommelighed. Han
kaldte sine venner til sig og opfordrede dem indtrængende til at sætte farten op: nu gjaldt det
om så hurtigt de kunne, at få gjort en indsats for s. 728 at indhente den pinlige forsinkelse,
sagde han, for hidtil havde de drevet tiden væk til ingen verdens nytte og på det nærmeste
brugt forsyningerne op på dovenskab og driverliv.
Den besked så stormændene meget forskelligt på, og de ledende mænd var stærkt uenige om
hvad man skulle gøre: nogle foreslog at man skulle sætte rytteriet i land og lade dem jage
blidemestrene væk mens flåden sejlede igennem og fjernede de både der lå som spærring,
men andre holdt på at man slet ikke skulle sende en kæmpestor flåde gennem sådan en smal
passage, det var alt for letsindigt. Der var også dem der mente at man hellere skulle søge ud på
mere åbent vand og sejle uden om fjenden, og derefter sende tropper ind for at besætte
området. Det ville nemlig tvinge Erling til enten at kæmpe eller flygte, og så måtte han opgive
den sikre stilling han havde fundet. Men andre igen lo af denne øjeblikkelige frygt for en fjern
fare og mente ikke man skulle overveje problemet før man fik det at se på nært hold. De
anbefalede at man satte fart på og ikke spildte tiden med at sejle rundt som om det var en
fornøjelsestur.
4
Sådan havde hver sin mening om sagen, men en mand ved navn Niels Okse, der var af fin
familie, men mindre fin hvad modet angik, tog nu ordet: Han kunne virkelig ikke forstå, sagde
han, at mennesker der var ved deres fornufts fulde brug og selv stammede fra et vidt berømt
land, kunne finde på at forlade fædrelandets skønne favn for at flakke om i alle disse
ødemarker, hvor man aldrig så andet end barske klipper og uvejsomme fjelde. Men de var
åbenbart gået så fuldkommen fra forstanden at de tog de værste vanskeligheder som den
største fornøjelse. For hvis det faktisk skulle lykkes for kongen at erobre Norge, så ville han få
mere bøvl og bryderier ud af to riger end han nu havde glæde af et. I øvrigt var det allerede ved
at blive småt med fødevarerne, og hvis de skulle sejle ret meget videre, ville forsyningerne ikke
468 af 594 sider
Saxo, Saxos Danmarks historie, 2000
række til at de kunne komme hjem igen.
5
De ord var mere feje end fornuftige, men folk var åbenbart enige, for de tav. Absalon så dog
helt anderledes på det, og så snart vennerne var gået, og han var alene med kongen, gav han
sig til at kritisere ham i de skarpeste vendinger fordi han med sin tavshed havde tilsluttet sig
Niels' aldeles forkastelige indlæg og ikke havde taget sig sammen til at feje det af bordet med
et svar fuldt af hån og foragt. For det Niels havde sagt, virkede måske spøgefuldt, men i
realiteten var det en uforsonlig opfordring til mytteri. Havde kongen nu erklæret at han
overhovedet s. 729 ikke var interesseret i at have ham i sit følge, og sagt at alting ville gå bedre
hvis Niels gik sin vej, end hvis han blev, så ville denne ene mands vanære have lukket munden
på alle de øvrige, som meget nødig ville have en lignende overhaling. Men nu, hvor han selv
havde givet ham medhold - eller i det mindste givet indtryk af at han gjorde det - og ikke klart
og åbent skældt ham huden fuld for hans fejhed, nu ville det ikke vare længe før alle mulige
andre følte sig opmuntret af at der blev set igennem fingre med hans frækhed, og vovede sig
frem med lignende forslag.
6
Og det gik præcis som han forudsagde, for de ledende mænd var langt mere interesserede i at
komme hjem end i at komme videre, og eftersom de ikke turde sige det lige ud, ophidsede de i
al hemmelighed de menige til mytteri. Nogle af dem var oven i købet uforskammede nok til at
kaste sten mod Absalons skib på et tidspunkt hvor de havde sikret sig at han ikke var der selv,
med den begrundelse at det var hans stædighed der trak felttoget i langdrag. Mandskabet på
skibet greb dog hurtigt ind, og selv om de andre var flest, stak de halen mellem benene.
Kongen gav dem nu ikke den straf de havde fortjent, for efter hans mening var denne
ydmygende flugt mere en straf nok.
7
Herefter sejlede de til fjorden ved Portør, kendt fra Sigurds storslåede sejr hvor han med kun
tre skibe gjorde det af med en mægtig flåde. Her var der nogle af jyderne der lod sig overtale af
ondsindede opfordringer fra deres skibsførere til at holde et møde hvor de under råben og
skrigen forlangte at felttoget blev opgivet. For at pågribe dem sendte kongen nogle krigere
derhen i forklædning, og de sad et stykke tid og deltog i mødet uden at blive bemærket. Da de
til sidst blev genkendt af deres sidemænd, kastede de deres forklædninger, greb mytteriets
hovedmænd i struben og trak dem med sig. De blev ført ned til skibene, hvor kongen gav dem
en hård pryglestraf. Og som en skærpelse af straffen blev de skiftevis dukket i havet og pryglet
når de kom op.
8
Derpå fortsatte de så langt op at de ved sommersolhverv oplevede helt usædvanligt lyse
nætter, der lignede dagen så meget at man stort set ikke kunne se forskel på dag og nat. Ved
det lys solen gav om natten, kunne man uden besvær læse selv ganske lille skrift. Her skete der
det at de jyske stormænd, enten af frygt eller utålmodighed, gik til kongen og direkte
opfordrede ham til at opgive felttoget og vende hjem eftersom forsyningerne var sluppet op.
Næste år, sagde de, kunne de jo vende tilbage hvis han stadig havde lyst, men så skulle de ikke
469 af 594 sider
Saxo, Saxos Danmarks historie, 2000
rejse s. 730 over Viken med alle de dybe snørklede fjorde, men skyde genvej direkte over havet
fra Vendsyssel. De ord fandt også støtte hos de menige, der klagede over at der ikke var nok at
spise, ja, faktisk var der ikke en eneste af de jævne folk der ikke råbte på en hurtig hjemtur for
at få gjort noget ved de svigtende forsyninger.
9
Sådan som mængden råbte og skreg, var kongen til sidst tvunget til at opgive sine planer og
afblæse felttoget. På den anden side skulle fjenden ikke helt undgå ubehageligheder, så han
tog alle de fineste skibe i den norske flåde med sig, og berigede derved sit rige med en
fremmed flåde. Sådan lykkedes det nogle få utålmodige jyder at lægge store forhåbninger om
sejr i grus, for hvis de bare havde haft den nødvendige udholdenhed, var Norge forblevet på
danske hænder. De norske stormænd der havde været på kongens side da han kom, undlod at
følge med ham tilbage, for de skammede sig over at forlade deres fædreland.
39
1
Mens alt det foregik, tog rygboerne mod til sig, nu hvor kongen var optaget så langt væk, og
gjorde oprør. Men da vinteren var ovre, hørte de at han forberedte et felttog imod dem, og de
sendte så en særdeles kløgtig og veltalende mand op for at smiske for kongen så godt han
kunne, og prøve at få ham fra den plan. Det havde han ikke det mindste held med, og nu ville
han nødig komme tilbage før fjenderne ankom, for han havde hverken lyst til at vække sine
landsmænds mistanke ved at fraråde dem at kæmpe eller bringe dem i ulykke ved at opfordre
dem til det. Derfor bad han Absalon om lov til at slutte sig til hans følge indtil hans
landsmænd selv spurgte ham til råds, for ubegavede mennesker har det med at synes bedre
om de råd de selv har bedt om, end om dem de får tilbudt. Kongen angreb forskellige steder
på Rügen, men selv om han fandt bytte alle vegne, fandt han ingen lejligheder til kamp, og da
han var meget opsat på at der skulle flyde blod, gav han sig til at belejre byen Arkona.
2
Byen ligger på toppen af en høj klint og er beskyttet af naturlige, ikke menneskeskabte,
forsvarsværker mod øst, syd og nord, hvor skrænterne står som mure, højere end et
armbrøstskud kan nå. På de samme sider er den også omgivet af havet, men mod vest var den
lukket af med en halvtreds alen høj vold, hvis nederste del var af jord mens overdelen bestod af
tømmer med græstørv imellem. På nordsiden af byen springer en kilde, som indbyggerne
havde adgang til ad en befæstet sti. Det var den Erik i sin tid med magt havde afskåret byens
folk fra at s. 731 bruge, hvorved han lagde lige så hårdt et pres på de indesluttede med tørst
som med våbenmagt. Midt i byen var der en åben plads hvor der stod et prægtigt bygget
tempel af træ, som blev betragtet med stor ærefrygt, ikke kun for sin pragtfulde udsmykning,
men også for den hellige kraft ved det gudebillede der var opstillet derinde. På ydersiden
strålede det hele vejen rundt af sirligt træskærerarbejde: en række forskellige billeder og figurer
gengivet i en grov og primitiv stil. Det havde kun én indgang. Selve helligdommen var omgivet
af to indhegninger, den ene uden om den anden. Den yderste bestod af egentlige vægge og var
dækket med et rødt tag. Den inderste blev holdt oppe af fire stolper, men i stedet for vægge
havde den pragtfulde hængetæpper, og bortset fra taget og enkelte loftsplader var der ingen
forbindelse mellem den og den yderste.
470 af 594 sider
Saxo, Saxos Danmarks historie, 2000
3
Inde i templet stod en kolossal statue, langt større end noget menneske, der så mærkværdig
ud med sine fire hoveder på lige så mange halse, hvoraf de to vendte fremad mod brystet og
de to bagud mod ryggen. Samtidig var både de to foran og de to bagved anbragt sådan at det
ene så mod højre og det andet mod venstre. De var fremstillet som glatbarberede og med
kortklippet hår så man skulle tro at kunstneren bevidst havde efterlignet rygboernes
traditionelle frisure. I højre hånd holdt den et horn med ornamenter i flere forskellige metaller,
som den præst der var indviet i gudens kult, en gang om året plejede at fylde med vin for at
forudsige det følgende års høstudbytte ud fra væskens udseende. Den venstre arm holdt den
bøjet med hånden i siden. Kjortelen nåede ned til skinnebenene, der var fremstillet af en
anden træsort og fæstnet til knæene med en sammenføjning der var så godt skjult at man
skulle se meget nøje efter for at få øje på den. Fødderne så ud som om de stod på jorden, idet
fodstykket de stod på, var skjult nede i gulvet. I nærheden kunne man se statuens seletøj og
sadel og adskillige andre tegn på dens guddomsmagt. Særlig stor beundring vakte dens
vældige sværd, hvis skede og fæste, ud over den fornemme indgraverede udsmykning,
udmærkede sig ved sin sølvbelægning.
4
Gudsdyrkelsen foregik på denne måde: En gang om året, når høsten var kommet i hus,
flokkedes store skarer fra hele øen foran statuens tempel, hvor de ofrede kvæg og indtog et
højtideligt måltid til gudens ære. Dens præst, som i modsætning til hvad der ellers er
almindeligt dér i landet, havde langt skæg og hår, plejede dagen før han skulle foretage den
hellige handling, at tage en kost og s. 732 gøre grundigt rent inde i helligdommen, som kun han
havde lov til at betræde, men han sørgede for aldrig at ånde ud inde i bygningen. Hver eneste
gang han havde brug for at trække vejret ind eller ud, skyndte han sig hen til døren for - må
man formode - ikke at besmitte gudens tilstedeværelse med en dødeligs ånde.
5
Dagen efter tog han hornet ned fra statuen mens folket holdt vagt foran indgangen, og
undersøgte nøje om der var sket et svind i den væske han havde hældt i det, for det anså han
for et varsel om misvækst det følgende år. Hvis det var det han så, gav han dem besked på at
lægge en del af årets høst hen til senere brug. Men hvis han ikke så noget fald i frugtbarheden,
proklamerede han at markerne i den følgende periode ville give stort udbytte. Alt efter varslet
rådede han dem altså til at spare på det kommende års høst eller ødsle med den. Derpå
hældte han den gamle vin ud for fødderne af statuen som et offer, fyldte ny vin i det tomme
bæger og lod som om han ærbødigt tilbød statuen en drik, hvorpå han fremsagde en
højtidelig bøn om alt godt for sig selv og for fædrelandet og om øget velstand og sejr for folket.
Efter bønnen satte han bægeret for munden, drak i en voldsom fart og tømte det i ét drag,
hvorefter han igen fyldte det med vin og satte det tilbage i statuens højre hånd. Der blev også
ofret en rund honningkage af enorme dimensioner, næsten lige så stor som en mand er høj.
Den plejede præsten at stille midt mellem sig selv og folket, hvorpå han spurgte rygboerne om
de kunne se ham. Og hvis de svarede ja, udtrykte han sit håb om at de ikke ville kunne se ham
næste år - hvilket ikke var en bøn om døden, hverken for ham selv eller folket, men om en
større høst i fremtiden.
6
471 af 594 sider
Saxo, Saxos Danmarks historie, 2000
Umiddelbart herefter hilste han forsamlingen på statuens vegne, formanede dem til i
fremtiden at være flittige med at ofre til gudens ære og lovede dem at deres ærefrygt med
sikkerhed ville bringe dem sejr til lands såvel som til vands. Når alt det var tilendebragt,
tilbragte de resten af dagen med et helt igennem overdådigt gilde hvor de lavede et festmåltid
for de forslugne munde ud af offerretterne og gjorde gudens indviede offerdyr til genstand for
deres egen grådighed. Og ved den middag blev det regnet for en hellig pligt at drikke sig fuld
og en synd at holde sig ædru.
7
Hver eneste mand og kvinde betalte hvert år en mønt som gave til dyrkelsen af denne statue.
Tilsvarende afleverede man også en tredjedel af alt krigsbytte til den, som om det var dens
beskyttelse der havde sikret dem byttet. Samme s. 733 gud var også udstyret med tre hundrede
heste og lige så mange krigere, der gjorde tjeneste på hestene, og som skulle indlevere alt hvad
de fik fat i af rigdomme, krigsbytte såvel som tyvegods, i præstens varetægt. Han smeltede alt
dette bytte om til forskellige typer af ærestegn og diverse tempeludsmykning og gemte det
hele væk i aflåste kister, hvor der ud over en overflod af penge også var samlet store mængder
gammelt, mørnet purpurstof. Dér kunne man også se kolossale mængder af gaver som hele
folket eller enkeltpersoner havde lovet guden for at han skulle hjælpe dem med en tjeneste.
8
Denne statue, som hele vendernes land tilbad og betalte skatter til, sendte også visse
nabokonger gaver til, uden at tage hensyn til at det var helligbrøde. Blandt andre viste kong
Sven af Danmark den sin respekt ved at forære den et fornemt forarbejdet drikkebæger for at
sikre sig dens velvilje, og derved satte han en fremmed gudstro over sit eget hjemlands - en
helligbrøde som han senere betalte for med en ynkelig død.
9
Samme gud havde også templer adskillige andre steder, bestyret af præster med noget lavere
rang og mindre magt. I øvrigt havde han også en ganske særlig hvid hest som det var strengt
forbudt at rykke manke- eller halehår ud af. Kun præsten havde ret til at fodre den eller ride på
den, for jo mere det hellige dyr blev brugt, jo mindre respekt ville der stå om det. På Rügen
forestillede man sig at Svantevit (det var gudens navn) red på den hest når han gik i krig mod
sin kults fjender. Et særligt tegn på at det forholdt sig sådan, var det at selv om hesten hele
natten stod i sin stald, fandt man den ofte om morgenen svedig og tilsølet som om den lige
kom fra kampen og havde tilbagelagt vældige afstande på vejen.
10
De tog også varsler med denne hest, og det foregik på følgende måde: Når de havde besluttet
sig for at gå i krig mod et eller andet land, opstillede tempeltjenerne tre sæt af spyd foran
templet, hvert bestående af to spyd der var anbragt over kors med spidserne ned i jorden og
med lige stor afstand mellem sættene. Når felttoget skulle begynde, blev der først fremsagt en
højtidelig bøn, hvorpå præsten trak hesten fuldt opsadlet ud fra forhallen og hen til spydene,
og hvis den trådte over opstillingerne med højre hov først, blev det taget som et positivt varsel
for krigen. Men hvis den bare en enkelt gang satte venstre hov foran den højre, ændrede de
planerne for det pågældende angreb, og det endelige s. 734 tidspunkt for afsejlingen blev ikke
472 af 594 sider
Saxo, Saxos Danmarks historie, 2000
fastlagt før de havde set dyret sætte den rigtige fod forrest tre gange i træk.
11
På samme måde tog de varsler af det første dyr de mødte, når de skulle ud i forskellige andre
ærinder. Hvis varslet var positivt, drog de af sted med frisk mod. Hvis det var negativt, vendte
de om og tog hjem igen. Og også lodtrækning kendte de til: de tog tre små stykker træ der var
hvide på den ene side og sorte på den anden, og lod dem falde ned i skødet som lodder, og så
betød den hvide side held og den sorte uheld. Og ikke engang kvinderne kunne sige sig fri for
den form for »lærdom«. For når de sad ved ildstedet, tegnede de tilfældige streger i asken, og
hvis der var et lige antal når de talte dem op, mente de at de kunne vente medgang, men hvis
det var ulige, formodede de at man kunne imødese modgang.
12
Det var lige så meget byens gudsdyrkelse som dens forsvarsværker kongen ville lægge i grus, for
han mente at man kunne knuse hedenskabet på hele Rügen ved at udslette Arkona. Han var
nemlig ikke i tvivl om at så længe afgudsstatuen eksisterede, ville man nok kunne nedbryde
rygboernes fæstninger, men ikke deres vantro. Så for at indtage byen så hurtigt som muligt,
satte han hele hæren i gang med det vældige slid det var at hente kolossale mængder tømmer
fra skovene i nærheden til at bygge belejringsmaskiner.
13
Men netop som håndværkerne var i fuld gang med dem, erklærede kongen pludselig at det var
spildt arbejde, for byen ville falde før de troede. På spørgsmålet om hvad han byggede den
forudsigelse på, svarede han at han først og fremmest byggede det på at rygboerne engang for
længe siden var blevet overvundet af kejser Karl, og han havde pålagt dem at betale skat til den
hellige martyr Vitus af Corvey. Men da deres besejrer døde, havde de i deres iver efter at få
friheden tilbage skiftet slaveriet ud med overtro og rejst en afgudsstøtte hjemme hos sig selv
som de kaldte sankt Vitus. Og fra da af blæste de på munkene i Corvey og brugte i stedet det
der kom ind i skat, på at dyrke den nye figur - for, som de sagde: de var helt tilfredse med
deres egen Vitus og behøvede ikke at dyrke andre folks. Derfor, sagde kongen, ville Vitus selv,
når hans festdag kom, omstyrte deres mure som straf for at de havde fremstillet et billede af
ham der i den grad lignede et uhyre. Han havde virkelig al mulig grund til hævn og
gengældelse når de havde krænket hans ærværdige minde med gudsbespottelse og
afgudsdyrkelse. Alt det, erklærede han, var ikke noget han gættede sig til ud fra drømme eller
tilfældige s. 735 begivenheder, men udelukkende hvad hans skarpe blik for fremtiden fortalte
ham. Den forudsigelse fandt de alle mere forbløffende end overbevisende.
14
Den ø Arkona ligger på, som hedder Wittow, er adskilt fra selve Rügen af et ganske smalt
stræde, der ikke er bredere end en flod, og for at folkene inde i Arkona ikke skulle få
undsætning fra den side, blev der sendt mænd ud for at bevogte overgangen og hindre
fjenden i at gå over. Imens kastede Valdemar sig over belejringen med resten af styrken, og det
første han tog fat på, var at rette bliderne mod voldene. Absalon fik til opgave at anvise de
enkelte delinger lejrplads og gennemførte udstykningen på grundlag af en opmåling af hele
området fra kyst til kyst.
473 af 594 sider
Saxo, Saxos Danmarks historie, 2000
15
I mellemtiden havde folkene i byen stablet en vældig dynge jord op foran byporten for at gøre
den mindre sårbar over for angreb. Med denne kompakte stabel af græstørv havde de lukket
helt af for indgangen, og det fik dem til at føle sig så sikre at de ikke satte anden vagt på tårnet
over porten end faner og felttegn. Blandt dem var Stanitza, en iøjnefaldende stor og
farvestrålende fane som rygboerne behandlede med omtrent lige så stor ærefrygt som alle
deres guder tilsammen. s. 736 Med den i spidsen havde de magt til at rasere alt - hvad enten
det tilhørte guder eller mennesker - og ret til at gøre hvad som helst de skulle få lyst til, om det
så var at plyndre byer, ødelægge altre, skalte og valte med ret og uret eller tilintetgøre hvert
eneste hjem på Rügen: jævne dem med jorden eller lægge dem i aske. Så meget lå de under for
den overtro at respekten for et sølle stykke stof var større end respekten for en konges magt.
Selv fanens ofre hyldede den som en guddommelig tryllestav, og besvarede tort og svie med
tjenstvillighed og overgreb med underdanighed.
16
I mellemtiden var hæren travlt optaget med de forskellige opgaver der skal løses når man
påbegynder en belejring: nogle tog sig af staldene, andre af teltene og hvad man ellers har brug
for i en hær. Men mens kongen hvilede sig i skyggen for at undgå den usædvanlige varme
midt på dagen, var der nogle af danskernes drenge der i kådhed vovede sig helt ind under
volden, hvor de begyndte at bombardere brystværnet med sten fra deres slynger. Det påfund
tog folkene inde i Arkona som en spøg snarere end som en alvorlig trussel. De havde ikke lyst
til sætte våben ind mod noget der mest af alt lignede en leg, og foretrak derfor at se til uden at
jage dem væk. Men da nogle unge mænd kom til og forsøgte at overgå drengene i
provokationer, måtte de modvilligt opgive rollen som tilskuere og gribe til våben. Også de
unge på vores side smed hvad de havde mellem hænderne, og skyndte sig at komme deres
kammerater til hjælp, så nu gik rytteriet i spidsen for drengestregerne.
17
Det hele var begyndt i det små og havde stort set kun været til at le ad, men det udviklede sig
til et vældigt opgør, der fik stor betydning. Lidt efter lidt blev en drilagtig leg for drenge til en
dybt alvorlig kamp for mænd.
Nu var der sket det at græstørvene i den dynge der spærrede porten, var sunket sammen og
havde efterladt en form for hule eller afsats: et vældigt hulrum mellem tørvene og tårnet. Det
så en modig, men ellers ukendt ung mand, og da det gik op for ham at her var en mulighed for
at udrette noget stort, bad han sine kammerater om hjælp til at komme derop. Hvis bare de
hjalp ham op, lovede han at byen snart ville falde, for så ville han tage første skridt mod sejren.
De spurgte så hvad de kunne gøre for ham, og han forklarede at de skulle støde deres spyd ind
i græstørvene så han kunne bruge dem som stige. Da han på den måde var nået op og kunne
se at hulen beskyttede ham på alle sider så fjenden ikke kunne s. 737 gøre ham noget, forlangte
han halm til at lave et bål. De spurgte om han også havde noget at tænde det med, og han
svarede at han havde både stål og flint med - de skulle bare holde sig klar til at tage imod ham
når ilden havde fået fat, og han skulle ned igen.
18
474 af 594 sider
Saxo, Saxos Danmarks historie, 2000
Mens de nu så sig om efter noget der kunne bruges til at tænde op med, leverede tilfældet lige
hvad de skulle bruge. For tilfældigvis kom der en mand forbi med et vognlæs strå til brug i
lejren. Det beslaglagde de, og så kastede de negene fra mand til mand for til sidst på spidsen af
deres spyd at lange dem op til den unge mand. Og der gik ikke længe før hele det brede
hulrum var fyldt, for eftersom tårnet stod øde og forladt, kunne de uden risiko gå helt hen til
det. Folkene i byen havde ikke en chance, dels vidste de intet om hvad der foregik, dels var
tårnet jo tomt, og i øvrigt ragede det langt ud i hele sin bredde så angriberne var godt
beskyttet under det. Pludselig fængede ilden, tårnet brød i brand, og den der havde antændt
bålet - og derved gjort det første skridt mod den endelige sejr - lod sig glide ned i armene på
sine kammerater.
19
Da folkene i byen fik øje på røgen, blev de lammet af skræk over den uventede fare og anede
ikke om de skulle bekæmpe ilden eller fjenden først. Omsider tog de sig dog sammen og
kastede sig af al kraft over ilden, lod fjende være fjende og gik i krig mod flammerne mens
vores folk gjorde hvad de kunne, for at hindre slukningen, så begge parter kæmpede med
samme glød, de første imod ilden, de andre til dens forsvar. Da vandet til sidst slap op,
forsøgte de at sprøjte mælk på flammerne, men jo mere af den væske de øsede over ilden, jo
voldsommere flammede den op. Så netop det bidrog betydeligt til brandens omfang.
20
Råb og skrig fik kongen ud af lejren for at se hvad der foregik, og stor var hans forbløffelse da
det gik op for ham hvad der var sket. Han var nu usikker på om branden ville få betydning for
indtagelsen af byen, og spurgte derfor Absalon hvad han mente man burde gøre. Absalon
syntes hverken at kongen skulle blande sig i drengestreger eller kaste sig ud i noget uden at
have undersøgt sagen i forvejen, og bad ham derfor indtrængende om lov til selv at
rekognoscere først for at se om ilden kunne hjælpe dem til at indtage byen. Som sagt så gjort:
uden anden beskyttelse end hjelm og skjold fór han over til porten. Den var de unge
mennesker i fuld gang med at forsøge at storme, men han rådede dem i stedet til at sætte
mere blus på ilden. De tændte så op rundt omkring, ilden blussede op, s. 738 tog næring af de
kraftige portstolper og fortærede tårnets trægulv. Derefter åd den sig op til tårnets top, hvor
den lagde gudestatuens private banner og de andre symboler på deres lokale religion i aske. Da
kongen havde fået den besked fra Absalon, gav han på hans anbefaling ordre til at byen skulle
omringes. Og straks derefter satte han sig ud foran lejren i sin stol for at betragte slaget.
21
På det tidspunkt var der en tapper ung mand i den danske hær der i sin brændende iver efter
ære og berømmelse gjorde alt for at blive første mand på brystværnet, og modtog et dødeligt
sår i forsøget. Men i faldet holdt han sig så rank at det ikke så ud som om han styrtede død til
jorden, men som om han kastede sig ud med vilje. Med en sådan tapperhed er det vanskeligt
at afgøre hvor han var størst: i kampen eller døden.
22
Også pommeranerne, under kommando af Kazimar og Bugislav, så en ære i at kæmpe for
øjnene af kongen, og gav en enestående prøve på deres tapperhed i et dristigt angreb på byen.
475 af 594 sider
Saxo, Saxos Danmarks historie, 2000
Og kongen betragtede deres enestående indsats med forundring og taknemmelighed.
23
Folkene i byen stod over for en dobbelt trussel, mange bukkede under for branden og mange
for fjendernes spyd, og ingen vidste om de skulle frygte flammer eller fjender mest. Men der
var også dem der satte deres egen sikkerhed til side og forsvarede byen så stædigt og
hårdnakket at de først fandt deres endeligt når det brændende brystværn brød sammen, og de
efter eget valg gik op i luer på et fælles ligbål af hjemmets flammende bymure. Så stor var deres
kærlighed til fædrelandets forsvarsværker at de foretrak at gå til grunde med dem frem for at
overleve deres fald.
24
Midt i denne håbløse situation, hvor folkene i byen så død og ødelæggelse komme stadig
nærmere, var der en der gav sig til at råbe med høj røst oppe fra brystværnet at han ville tale
med Absalon. Absalon bad ham gå med over til den roligste side af byen, dvs. længst væk fra
larmen og de blodige kampe, og spurgte så hvad han kunne tilbyde. Manden understøttede
nu sin stemmekraft med fagter og gebærder da han krævede at vores folk skulle indstille
krigshandlingerne så folkene i byen kunne komme til at overgive sig. Absalon svarede at der
ikke kunne blive tale om det mindste ophør i angrebet medmindre de selv samtidig afstod fra
enhver bekæmpelse af ilden. Den betingelse gik barbaren ind på, og Absalon bragte så
omgående anmodningen videre til kongen. Denne kaldte alle s. 739 de ledende mænd tilbage
fra slaget til rådslagning, og her anbefalede Absalon at man gik ind på barbarens ønske, for,
som han sagde, jo længere det varede før folkene i byen forsøgte at standse ildens rasende
fremmarch, jo sværere ville det være for dem. Og hvis de helt afstod fra at bekæmpe den, ville
det være det samme som at lade ilden få sejren, selv uden at fjenden var i nærheden. Samtidig
kunne vores egne folk sidde med hænderne i skødet og overlade hele kampen til flammerne -
og alligevel nå til et resultat som de ikke kunne have opnået ved egen kraft. Så selv om de i
dette øjeblik lod våbnene hvile, kunne man ikke sige at de ikke udrettede noget, nej, de
kæmpede ved stedfortræder og uden fare for sig selv.
25
Planen blev godkendt, og kongen modtog borgernes overgivelse på de betingelser at de
udleverede gudestatuen med hele dens tempelskat, slap deres kristne fanger ud af fængslet og
lod dem gå uden løsepenge samt lovede i et og alt at dyrke den sande tro sådan som det
foregik i Danmark. Derudover skulle de også lade alt gudernes jordegods overgå til
gejstligheden og hver gang omstændighederne krævede det, stille styrker til den danske
ledingsflåde og aldrig nogen sinde sidde en indkaldelse fra kongen overhørig. Endelig skulle de
årligt betale fyrre sølvmønter for hvert oksespand og stille ligeså mange gidsler som sikkerhed
for aftalens overholdelse.
26
Men da hæren hørte det, brød mytteriet pludselig ud i lys lue, for i deres tørst efter blod og
bytte gav mandskabet sig til at klage højlydt over at de skulle gå glip af belønningen for den
sejr der var lige om hjørnet, så de ikke fik andet ud af alle deres anstrengelser end sår og
skrammer, og over at de nu hvor de var lige ved at have krammet på fjenderne, ikke kunne få
476 af 594 sider
Saxo, Saxos Danmarks historie, 2000
lov til at hævne sig som de havde lyst efter alt det de selv var blevet udsat for. For som de
sagde: skulle man nu pludselig til at holde hånden over disse mennesker der havde myrdet og
plyndret løs derhjemme - og det netop som man så let som ingenting kunne have fået en
vidunderlig hævn over dem? De truede med at forlade kongen hvis han forbød dem at indtage
byen og foretrak en klat småpenge for en vældig sejr. Det irriterede kongen at skulle høre på
den slags kritik og beklagelser, og han tog derfor stormændene med sig uden for lejren, i god
afstand fra alt råberiet, og spurgte dem hvad de gik ind for: at tage imod byens overgivelse eller
at plyndre den.
27
De spurgte så Absalon hvordan han stillede sig, og han svarede at det da bestemt var muligt at
indtage fæstningen, men ikke uden en lang og opslidende s. 740 belejring. For selv om folket
muligvis ville mistolke hans motiver, ville han alligevel hellere gøre sig upopulær på sine
fornuftige råd blandt folk der fordrejede hans hensigter, end sætte sine kammeraters liv på
spil for en tvivlsom fordels skyld. Sagen var at selv om branden - der snarere skyldtes et
himmelsk mirakel end nogen dødeligs indsats - havde lagt næsten hele den øvre del af volden
i aske, den del der bestod af tømmer og jord, så var underdelen jo bygget af mere solide
materialer som ilden ikke kunne få bugt med, og den var høj nok til ikke uden videre at lade en
fjende slippe ind. Og dertil kom at folkene inde i byen stort set overalt havde udbedret
brandskaderne med ler, og ganske vist havde den voldsomme brand holdt dem tilbage, men
den havde også beskyttet dem, eftersom den kraftige varme tydeligvis havde været en lige så
stor hindring for vores angreb som for deres forsvar. Og i øvrigt: hvis borgerne i Arkona ikke
blev skånet, så ville de andre byer på Rügen gøre en dyd af nødvendigheden og i bar
desperation kæmpe som rasende. Men hvis de vidste at Arkonaboerne havde fået lov til at
overgive sig, var der gode chancer for at de ville følge deres eksempel for at redde livet. Så
eftersom det vel var bedre at indtage en hel række byer i løbet af et enkelt togt end af bar
stædighed at køre fast i belejringen af en enkelt af dem, ville det ikke være klogt at sige nej når
de nu tilbød at overgive sig. Men hvis de øvrige så anderledes på det, burde de i hvert fald
sende gidslerne tilbage i god behold, for man skulle nødig kunne sige at de ikke havde
behandlet dem hæderligt, og vores folk skulle ingen - stik imod sædvane - kunne beskylde for
upålidelighed.
28
Den opfattelse fandt støtte hos ærkebiskop Eskil, der erklærede at folket skulle lystre sine
herrer, ikke herrerne deres folk, og at det ikke var rimeligt at stormænd skulle bøje sig for
småfolks forgodtbefindende. Var det ikke den største sejr man kunne ønske sig, at tvinge et
hedensk folk ikke alene til at betale skat, men også til at underkaste sig den kristne kirke?
Samtidig rådede han dem til at benytte sig af den hjælp Arkonas borgere kunne give dem, over
for de andre fjender, snarere end absolut at ville slagte dem. For det var altid mere værd at
undertvinge fjenden end at dræbe ham eftersom barmhjertighed var mere værd end
strenghed. Og dertil kom at det var en del klogere at få bugt med en hel række bemandede
fæstninger på én gang end at lade alle de andre være for at kunne belejre én. Den
argumentation gjorde tilstrækkeligt indtryk på stormændene til at de tilsluttede sig hans og
Absalons opfattelse. Og også kongen blev bestyrket i sin s. 741 holdning af disse slagkraftige råd
og vendte tålmodigt det døve øre til folkets brokkerier og protester.
29
477 af 594 sider
Saxo, Saxos Danmarks historie, 2000
Så snart folket havde fået lov til at gå hver til sit for at stille deres sult, tog Absalon fat på
opgaven med at modtage gidsler. Det drejede sig dels om børn dels om forældre som han gav
lov til at stille for deres børn indtil næste dag.
Ved midnatstid den følgende nat, mens Absalon lå og fik sig lidt søvn, lød der høje råb fra en af
barbarerne der forlangte at komme til at tale med Gudskalk, som Absalon brugte som tolk over
for venderne. Gudskalk vågnede ved lyden og råbte tilbage at han skulle sige hvad han ville.
Manden forlangte så at få foretræde for Absalon, og da han havde fået lov til at komme
nærmere, og Absalon kom ud til ham foran sit telt, talte han til ham gennem tolken. Han bad
ham indtrængende om lov til at underrette befolkningen i Karenz om hvordan det var gået
dem i Arkona, og råde dem til ikke at tøve et øjeblik med at få en tilsvarende aftale i stand for
at komme katastrofen i forkøbet og sikre byen mod ødelæggelse - så skulle han nok komme
tilbage den næste dag med besked om hvad de havde besluttet sig for. Hans navn var Granza,
søn af Littog, sagde han, og han stammede selv fra Karenz, så han var slet ikke borger i Arkona,
han var en fremmed og var mod sin egen vilje blevet sendt dertil sammen med andre som
hjælpetropper. For at Absalon ikke skulle tro det var en list, viste han at han var såret i armen
så han ikke kunne bruge den, og derfor heller ikke kunne være sine bysbørn til nogen hjælp.
30
Absalon mente ikke at en mand der var så hårdt såret, kunne have nogen videre betydning for
fjendens styrke, og kunne heller ikke se at det gjorde større forskel om han rådede dem til at
kæmpe eller til at overgive sig, men den endelige afgørelse om mandens anmodning overlod
han til kongen. Så han vækkede omgående Valdemar for at høre hans mening, og af ham fik
han besked på at gøre hvad han selv mente var bedst, hvorpå han svarede den ventende
barbar at kongen havde indvilliget i alt hvad han havde bedt om, bortset fra tre dage respit.
Han var nemlig påpasselig med ikke at give fjenderne for lang tid til at sætte byen i
forsvarsberedskab. For nu ikke at sende manden af sted helt uden en tidsfrist lovede han at
han havde hele den følgende dag, men, sagde han, hvis han så ikke mødte op på stranden ved
sin hjemby med alle Rügens stormænd, så var den sidste chance for et forlig forpasset.
s. 742
31
Den næste dag havde Esbern og Sune af kongen fået ordre til at vælte gudestatuen, hvilket
ikke kunne lade sig gøre uden værktøj. Så snart forhænget rundt om helligdommen var revet
ned, gav de derfor deres mænd besked på at hugge den over forneden, men de indskærpede
dem at de måtte være meget forsigtige når denne kolos faldt om, for hvis de fik den ned over
sig, kunne folk tro at det var guden der var vred og hævnede sig på dem. I mellemtiden havde
en enorm mængde af byens borgere samlet sig rundt om templet i håb om at Svantevit ville
vise sin vrede over den voldsomme krænkelse og komme efter dem der stod bag, med sine
guddommelige kræfter.
32
Da de havde hugget statuen over nederst på underbenene, væltede den over mod den ene
væg. For at få den ud gav Sune sine folk besked på at rive væggen ned. Men han indskærpede
dem at de måtte være meget forsigtige og ikke hugge så ivrigt løs at de glemte at se sig for og
risikerede at blive knust under statuen når den faldt. Billedstøtten styrtede til jorden med et
478 af 594 sider
Saxo, Saxos Danmarks historie, 2000
brag. Overalt i templet hang der purpur, som ganske vist så pragtfuldt ud, men var så mørt at
det smuldrede ved den mindste berøring. Også usædvanlige horn fra vilde dyr var der, og de
var et utroligt syn både i sig selv og ved den måde de var udsmykket på. Dæmonen viste sig i
skikkelse af et sort dyr der sprang frem fra templets indre for pludselig at forsvinde for øjnene
af de omkringstående.
33
Herpå fik byens folk ordre om at lægge reb om statuen og trække den ud af byen, men deres
gamle, indgroede tro gjorde at de ikke turde gøre det selv, og derfor beordrede de krigsfanger
og byens fremmede handelsfolk til at skaffe den af vejen - det var bedst at lade gudens vrede
gå ud over den slags usle mennesker, mente de. De forestillede sig nemlig at deres mægtige
gud, som de havde været vant til at tilbede med så stor ærefrygt, øjeblikkelig ville hævne sig
grusomt på dem der krænkede ham. Men på det tidspunkt hørte man nu vidt forskellige
reaktioner blandt byens borgere: der var nogle der jamrede over at det gik deres guddom så
galt, men der var andre der lo. Og der er da heller ingen tvivl om at den mere fornuftige del af
befolkningen skammede sig da det gik op for dem hvor naive de havde været i alle de år hvor
de var blevet holdt for nar med denne tåbelige overtro. Statuen blev trukket helt ind i lejren,
hvor hele hæren forbløffet stimlede sammen om den. Og først da folket havde set sig mæt på
den, gav stormændene sig selv en chance for at bese den.
s. 743
34
Resten af dagen gik med at tage imod de gidsler der ikke var blevet udleveret dagen før. Men
stormændene sendte også deres kapellaner ind i byen for at udøve deres præstegerning:
indføre det uvidende folk i den kristne tro og indpode den hellige lære i deres ugudelige sjæle.
Da aftenen faldt på, gik alle de der stod for madlavningen, løs på gudebilledet med deres økser
og huggede den til pindebrænde der kunne bruges på ildstedet. Jeg kan forestille mig at
rygboerne må have skammet sig ved tanken om deres gamle overtro da de så hvor ynkeligt
deres fædres og bedstefædres gud, som de plejede at tilbede med den største ærefrygt, endte i
ilden og måtte gøre sig nyttig under fjendernes kødgryder. Senere sørgede vores folk både for
at brænde templet ned og at bygge en kirke af tømmeret fra belejringmaskinerne, hvorved de
forvandlede krigens værktøj til et fredens hus. Det de havde udtænkt til at knuse fjendernes
kroppe, anvendte de nu til at frelse deres sjæle. Der blev også fastsat en dag hvor rygboerne
skulle udlevere de skatte der var skænket til Svantevit som offergaver.
35
Da alt det var ordnet, forklarede Absalon hærens ledere hvad Granza fra Karenz havde lovet, og
alle var enige om at lade det komme an på en prøve, så samme nat drog han af sted med
tredive skibe og gav kongen besked om at følge efter så snart solen stod op. Faktisk var folk i
Karenz blevet så skrækslagne over hvad de havde hørt om Arkonas erobring, at de var mødt
frem på det sted Absalon havde udpeget, allerede inden den fastsatte tid. Der sad nu Granza
på sin hest, og allerede på lang afstand spurgte han hvem der havde kommandoen over flåden.
Da han hørte at det var Absalon, gav han sig selv til kende som Granza og fortalte at kong
Tetislav var mødt frem med sin bror Jarimar og alle Rügens fornemste stormænd. Alle disse
mænd lod Absalon komme ombord med frit lejde, og da de havde aftalt en overgivelse efter
samme mønster som i Arkona, beholdt han dem dér indtil kongen nåede frem.
479 af 594 sider
Saxo, Saxos Danmarks historie, 2000
36
Kongen godkendte aftalen i alle detaljer, hvorefter Absalon tog ind til Karenz sammen med
Sven af Århus. Af rygboerne tog han kun Jarimar med sig, og for at kunne være i sikkerhed i
byen satte han sin bror Esbern til at holde gilde for de øvrige med besked om ikke at lade dem
gå før han selv var kommet tilbage. Tredive af sine egne hirdmænd var alt hvad han havde
med sig af krigere, og da borgerne i Karenz bad om det, sendte han oven i købet de fleste af
dem tilbage for at de ikke skulle komme i slagsmål inde i byen - men hans selvtillid var s. 744
lige så stor som hans eskorte var lille. Byen er på alle sider omgivet af uigennemtrængelige
sumpe og moser. Den eneste vej ind til den er et vadested der er så sumpet og vanskeligt at
passere at hvis man bare er en smule uforsigtig og kommer væk fra stien, kan man ikke undgå
at gå til bunds i et mosehul. Når man er sluppet over her, finder man en sti til byen. Den løber
midt mellem mosen og volden og fører lige hen til porten.
37
For rigtig at gøre overgivelsen højtidelig strømmede Karenz' borgere ud ad portene, seks
tusind mand høj, fuldt bevæbnede, og stillede sig op med spydspidserne plantet i jorden på
begge sider af den vej vores folk skulle gå ad. Sven studsede ved synet og spurgte hvad det
kunne betyde at fjenden sådan rykkede frem mod dem, men Absalon svarede at han ikke
skulle være bange, og forklarede at de netop kom ud for at vise deres underdanighed. Hvis de
havde haft i sinde at gøre dem ondt, havde det jo været meget nemmere at gøre det inde i
byen. Hvilket utroligt mod den mand må have været i besiddelse af! - Tænk at han uden at
betænke sig et øjeblik betroede sit liv til en bevæbnet fjendes forgodtbefindende. Og heller
ikke hans krigere fortrak en mine eller vaklede i geledderne, hans eksempel gav dem modet til
at fortsætte fremad præcis lige så uanfægtet som ham, for denne ene mand beroligede dem
mere end de mange fjender skræmte dem. Så snart de var kommet over vadestedet og nåede
op på vejen uden for volden, kastede alle Karenzboerne, der omgav dem til begge sider, sig til
jorden for dem og tilbad dem som om de var guder, hvorefter de rejste sig og fulgte venligt og
imødekommende efter dem. Folket strømmede mod ham i begejstring og gjorde hans indtog
til en fest, for han blev ikke modtaget som en gesandt i et privat ærinde, men som den der
formidlede fred mellem folkene.
38
Denne by udmærker sig især ved tre betydningsfulde templer, der er store seværdigheder
inden for den stedlige bygningskunst. Med deres lokale guddomme blev de omfattet med
næsten lige så stor ærefrygt som landets fælles gud kunne mønstre i Arkona. Samtidig var
dette sted, som i fredstid var tomt og forladt, på dette tidspunkt stuvende fuldt af
beboelseshuse. De gik helt op i en højde af tre etager, hvoraf den nederste bar den midterste
og den øverste, og faktisk lå de så tæt pakket at en blidesten der blev kastet ind i byen, ikke
kunne have fundet et stykke bar jord at ramme. Dertil kom stanken fra skrald og affald, der
trængte ind i hvert eneste hjem i byen og var lige så stor en plage for beboernes s. 745 kroppe
som frygten var for deres sind. Alt dette gjorde det klart for vores folk at Karenzboerne ikke
kunne have modstået en belejring, og de så ikke længere nogen grund til at undre sig over
deres hurtige overgivelse når de nu tydeligt kunne se hvor svær deres situation var.
39
480 af 594 sider
Saxo, Saxos Danmarks historie, 2000
Det største af templerne stod midt i sin forgård, men både tempel og forgård havde
purpurforhæng i stedet for vægge, så taget hvilede udelukkende på piller. Vores folk rev derfor
udsmykningen ned fra forgården og kunne så nå de indvendige forhæng med hænderne. Så
snart de var fjernet, kunne man fra alle sider se ind til en statue af egetræ som de kaldte
Rygevit, og som var aldeles lattervækkende og hæslig, for nogle svaler der havde bygget rede
under kanterne i dens ansigt, havde skidt ned over brystet på den i lange baner. Det var
virkelig en respektindgydende gud hvis statue var svinet så afskyeligt til af fugle! Derudover
sad der syv menneskelignende ansigter på hovedet af den, alle sammen under den samme
isse, og ved dens side havde kunstneren anbragt lige så mange rigtige sværd med skede, alle
sammen i det samme bælte, og et ottende holdt den draget i den højre hånd. Det var stukket
ind i den knyttede hånd og sat godt fast med et jernsøm så man kun kunne fjerne det ved at
hugge hånden af, hvilket man da også benyttede lejligheden til at gøre. Af tykkelse var figuren
større end et menneske, og højden var sådan at Absalon når han stod på dens fødder, kun lige
kunne nå hagen på den med den lille økse han plejede at gå rundt med i hånden.
40
De havde troet at denne gud førte an i krig og havde kræfter som Mars. Intet ved statuen var
behageligt at se på, den var hæsligt udskåret med sine grimme og ubehjælpsomme træk. Men
nu begyndte Absalons folk til hele byens store forskrækkelse at hugge dens ben over med
økser. Og da det var gjort, faldt hele kolossen til jorden med et brag. Da byens folk så det, blev
deres ærefrygt forvandlet til foragt, og de gjorde selv nar af deres guds magtesløshed.
41
Men Absalons følge havde ikke fået nok af at gøre det af med den ene og fortsatte nu med stor
iver med statuen af Porevit, der blev dyrket i helligdommen ved siden af. Han var afbilledet
med fem hoveder, men uden våben. Da den var hugget om, tog de fat på Porenuts tempel.
Den statue havde fire ansigter, og på brystet sad der et femte, som han med venstre hånd
holdt på panden og med højre på hagen. Også den faldt for folkenes økser.
42
Alle disse statuer gav Absalon byens folk ordre til at brænde inden for s. 746 murene, men de
bad ham så mindeligt om at blive fri og sagde at han skulle have medlidenhed med den
overfyldte by og ikke først spare deres liv og så bagefter brænde dem inde. For hvis ilden
bredte sig og fik fat i en af boderne, var der ingen tvivl om at de ville gå op i flammer alle
sammen så tæt som det hele var pakket. De fik så besked på at slæbe dem uden for byen, men
også det vægrede de sig længe ved og sagde at de var bange for, som straf fra gudens side, at
miste førligheden i de lemmer de brugte til at udføre ordren - og sådan brugte de
gudfrygtighed som undskyldning for manglende respekt. Til sidst lykkedes det dog Absalon at
overbevise dem om at en gud der ikke engang kunne hjælpe sig selv, han havde ikke nogen
magt man behøvede at tage sig af, og så snart de følte sig nogenlunde sikre på at de ikke ville
blive straffet, skyndte de sig at gøre som han sagde.
43
Det er nu heller ikke så sært at de frygtede disse guders magt, i betragtning af hvor ofte de
havde straffet dem for deres usædelige liv. For når mændene i denne by havde samleje med
481 af 594 sider
Saxo, Saxos Danmarks historie, 2000
en kvinde, skete det tit, ligesom med hunde, at de sad fast og ikke kunne komme fri af hende
igen. Af og til blev de så begge to hængt op imod hinanden på stænger så folk kunne få sig et
godt grin over den mærkelige knude. Dette modbydelige jærtegn fik folket til at dyrke disse
usle statuer med stor ærbødighed, for det der skyldtes djævlekunster, så de som et udslag af
gudernes magt.
44
For nu rigtig at vise hvor foragtelige figurerne var, stillede Sven sig oven på dem mens
Karenzboerne slæbte dem ud af byen. Og derved øgede han vægten, men samtidig også
ydmygelsen, for det var nok så meget en skam som en byrde han lagde på de trækkende når de
skulle se en fremmed biskop træde deres hjemegns guder under fode.
45
Mens Sven tog sig af det, indviede Absalon tre kirkegårde ude i byens opland, og da han om
aftenen nåede tilbage til Karenz og fandt statuerne tilintetgjort, fortsatte han sammen med
Jarimar ud til skibene, hvor han ankom midt om natten og tvang ham til at spise aftensmad
sammen med sig. Absalon havde på det tidspunkt ikke sovet tre nætter i træk og var
efterhånden så medtaget af mangel på søvn at han næsten ikke kunne se ud af øjnene. Næste
morgen fik den skriftkyndige stab og stormændenes huskapellaner udleveret præsteligt skrud
og gik ud for at døbe landets befolkning med genfødelsens vand, ligesom de også adskillige
steder lagde grunden til kirker og derved erstattede den private overtros fattige s. 747 rønner
med den almindelige kirkes boliger. Samme dag blev der tid til at tage imod de sidste gidsler.
46
Det var på dette tidspunkt at de pommerske hertuger, der holdt på at Tetislav skulle sættes fra
tronen, og de selv skulle overtage herredømmet over Rügen som betaling for deres
krigstjeneste, bad om tilladelse til at forlade hæren - og forvandlede venskab til fjendskab. Det
blev senere årsag til langvarige stridigheder og krigshandlinger mellem dem og danskerne. Om
aftenen lettede flåden anker og lagde ind til en ø helt inde ved fastlandet. Her bragte
rygboerne kongen syv lige store skrin fyldt med penge som var blevet skænket til deres guder.
Da det var overstået, blev der udsendt ordre om at flåden kunne vende hjem.
47
Da de var kommet tilbage, hjemkaldte Absalon de første præster fra Rügen og udsendte nye,
som han ikke alene forsynede med embedsdragter, men også med forråd, for hvis de skulle
leve på andres bekostning og opkræve det de behøvede til livets opretholdelse fra dem,
risikerede de at komme til at ligge det samme folk til byrde som de var udsendt for at oplære i
de hellige skrifter. Det kom heller ikke til at skorte på mirakler i forbindelse med deres
forkyndelse: adskillige syge og svagelige mennesker fik førligheden igen ved deres bønner,
hvilket snarere må tilskrives Guds omsorg for folkets omvendelse end præsternes fromhed.
Der var nogle der på den ene eller anden måde tog alvorligt skade på deres førlighed som straf
fordi de afviste troen, så man må sige at Gud åbenlyst belønnede de omvendte og tog hævn
over de afvisende.
48
482 af 594 sider
Saxo, Saxos Danmarks historie, 2000
Samme sted er der for ganske nylig sket et mirakel som man aldrig før havde set magen til. En
gift kone var med urette blevet beskyldt for utroskab af sin mand, og da hun rakte hånden
frem mod den glødende jernplade for at rense sig for beskyldningen, var det pludselig som om
jernet, netop som hun ville gribe det, undveg berøringen med den uskyldiges hånd. Uden
hensyn til sin egen vægt hævede det sig i vejret, og hængende i luften fulgte det kvindens
bevægelser, skridt for skridt, indtil hun nåede hen foran alteret hvor hun skulle kaste det fra
sig. Her lod det sig selv falde til jorden, til ærbødig undren for de omkringstående. Den
begivenhed rensede ikke kun kvinden for den vanærende beskyldning, den gjorde også alle der
så det, mere modtagelige for troen. Det var faktisk ikke overilet af hende at indlade sig på så
risikabel en kyskhedsprøve, for hun var sikker på sin rene samvittighed og derfor tryg i både
sjæl og legeme.
s. 748
49
Selv nu hvor Rügen var blevet erobret, var sørøveriet stadig en plage i hver en krog af vores
farvande, men danskerne udtænkte den fornuftige ordning at flåden skulle mønstres og hvert
fjerde skib udtages til at ligge på vagt mod sørøverne så længe årstiden tillod det. På den måde
kunne en mindre gruppe med lidt ihærdighed passe arbejdet for alle. For vores folk havde lige
så meget ud af til stadighed at holde et beskedent antal under våben som med mellemrum at
mønstre mange. Til den opgave valgte man især ugifte unge mænd for at længsel efter konen
ikke skulle svække krigernes ihærdighed i tjenesten. Absalon og Christoffer fik kommandoen
over dem, og de to holdt sig ikke til de hjemlige farvande, men afpatruljerede også kysterne på
Rügen og bugterne ved leutiternes land.
40
1
På samme tid kom de gesandter kongen havde sendt til Rom for at få tilladelse til at fejre sin
fars sjæl som helgen, tilbage med et brev om at anmodningen var imødekommet. Så snart han
havde hørt svaret, udsendte han en kundgørelse der sammenkaldte alle Danmarks stormænd i
Ringsted til Sankt Hans, som fejres ved sommersolhverv, hvor han på én gang ville hylde sin
far som helgen og sin søn som konge, for han mente at det ville bidrage betydeligt til hans
egen ære og berømmelse hvis han på én og samme dag kunne skænke den ene et alter, den
anden en krone, så riget tog den ene til sig allerede som barn på samme tid som kirken
helgenviede den andens sjæl. Men intet glædede han sig dog mere til end at få mulighed for i
levende live at se sin søn iført tegnene på hans egen kongeværdighed.
2
Samtidig gav han ordre om at de skibe der var posteret i nærheden, skulle overflyttes til
tjeneste længere væk, så de kunne slå hurtigere til imod de allermest hedenske sørøvere. Dog
skulle de være tilbage inden Sankt Hans så de kunne deltage i højtideligheden. Ved deres
afrejse advarede han dem også mod at sætte alt for ivrigt efter den slags sørøvere, for de
plejede at holde mere af krigslist end af åben kamp. Når de blev overfaldet af en fjendtlig flåde,
havde de det nemlig med at trække deres skibe op på stranden og lade som om de styrtede af
sted over hals og hoved for at komme i skjul, sådan at fjenderne fik alle muligheder for at
483 af 594 sider
Saxo, Saxos Danmarks historie, 2000
forfølge dem. Men så snart de så deres modstandere komme roende, vilde af begejstring, og
lægge til rundt omkring på stranden, sprang de uden varsel s. 749 frem fra deres skjulesteder
igen, stak armene ind gennem årehullerne på skibene og trak dem på land, og når de havde
dem der, overdængede de skibsfolkene med byger af sten og spyd, hvorefter de gang på gang
gennemborede skibene med deres våben for at gøre dem ubrugelige. Så: selv om det så ud til
at de flygtede, skulle man altså ikke sætte alt for ivrigt efter dem, for deres flugt var lige så farlig
som deres angreb. I stedet for at presse hovedløst på når de stak halen mellem benene, skulle
de sejle ind til kysten i samlet formation og have tålmodighed nok til at finde sammen i
slagorden når de gik fra borde. Hvis de bar sig sådan ad, kunne de være sikre på sejren
eftersom de andre kæmpede uden rustning og stort set nøgne og normalt satsede på
snedighed snarere end på udstyr. Efter disse gode råd var de fyr og flamme, og de styrede
straks mod Øland.
3
Men selv om svenskerne og danskerne lå i strid med hinanden, ville de helst ikke udsætte
kristne for de ødelæggelser der var tiltænkt hedningene, og de besluttede derfor at skåne øen
og lade det religiøse fællesskab gå forud for politiske uoverensstemmelser. Her fik de at vide af
øens befolkning at kurere og estere i fællesskab drev sørøveri fra en havn i nærheden, og de
skyndte sig så af sted til det sted der blev udpeget, den ene hurtigere end den anden, som
skibene nu kunne, uden respekt for fjenden - og uden tanke for kongens advarsler. Nogle
estere lå på vagt i deres skib, men da de så hvad der foregik, roede de ud på åbent hav, for de
havde mere travlt med at komme af vejen end med at give deres kammerater i flåden besked
om hvad de havde set.
4
Da det gik op for resten af sørøverne, trak de skibene op på land, hvorefter de lod som om de
gemte sig under buskene i en nærliggende skov. Men det kneb var Sven Skøling og Niels
Vendelbo ikke kvikke nok til at gennemskue: de roede til af alle kræfter og sprang i land på
stranden sammen med alle deres roere - og gik lige i fælden, for nu kom barbarerne tilbage. Og
selv om de kæmpede tappert, måtte de betale med livet fordi de ikke havde lyttet til kongens
advarsler. Tue Lange og Esger, to af Absalons mest fremragende riddere, forsøgte at komme
dem til hjælp, men deres iver efter at forsvare andres liv gav dem kun del i deres død. At det
gik kammeraterne så galt, skræmte ikke Magnus Skåning, det tirrede ham snarere, og han gik i
land et andet sted på stranden, men igen fik kampen samme udfald. Alle disse mænds skibe
ryddede barbarerne først for roere, og bagefter huggede de hul i dem med deres økser og
sænkede dem.
s. 750
5
Da Christoffer så dette blodbad, gav han roerne ordre om at sætte farten ned og holde skibet
væk fra land. Men derved kom stævnen til at svaje rundt, og da skibet vendte siden til kysten,
kom det ud for så voldsomt et bombardement af sten fra fjenderne at roerne måtte være glade
hvis de kunne beskytte sig selv - gå til angreb kunne de ikke. Alt hvad de havde tid til, var at
undgå selv at blive ramt, ikke at ramme andre. Da dét gik op for Esbern, ville han vise at der
var en mening med at kongens søn var betroet i hans varetægt: han roede hårdt til ind mod
land, styrede direkte ind i stenregnen og reddede den hårdt trængte unge mand fra en
484 af 594 sider
Saxo, Saxos Danmarks historie, 2000
overhængende død ved at lægge sig imellem med sit skib. Straks hagede barbarerne sig fast i
skibet af alle kræfter, sårede de mænd der stod i stævnen, og fik i en håndevending skibet
trukket på land.
6
Esbern skød tre bolte fra sin armbrøst, men da han så at ikke én af dem ramte, smadrede han
våbnet, som ikke havde været ham til nogen nytte, sprang med våben i hånd fra agterstavnen
frem til stævnen og viste sin utrolige styrke i sjæl som i legeme ved ene mand at holde hele
flokken af fjender stangen en stor del af dagen. Omsider var han så forslået af stenkast og så
medtaget af skudsår at han ikke kunne stå på benene og kun med stort besvær fik kæmpet sig
tilbage til agterstavnen, hvor han satte sig ned. På det tidspunkt havde hans kammerater også
ladt ham i stikken (for bortset fra en enkelt havde de alle givet efter for frygten og kastet sig i
havet), men da han nu så barbarerne springe om bord i hans skib - som de allerede havde
knust siderne på med deres økser - havde han ikke helt glemt sin hidtidige tapperhed: han
mandede sig op og jog dem ud når de kom ind, ikke kun en, men to og tre gange, greb de spyd
som fjenden kastede imod ham, og slyngede dem tilbage mod dem selv, hvorved han vendte
den vold de andre øvede imod ham, til egen fordel.
7
Til sidst var han så mørbanket, og så fuldkommen udaset at han måtte give sig - ikke for
fjenderne, men for sin egen træthed - og han begyndte at trække sig lidt baglæns for at samle
kræfter, men i samme øjeblik blev han ramt så hårdt i hovedet af en sten at han faldt halvdød
om lige foran agterstavnen. Barbarerne myldrede om bord for at hugge ham i småstykker som
han lå der, og hans eneste tilbageværende kammerat kunne ikke råbe ham op og få liv i ham,
men han greb fat i ham med hånden og fik ham løftet op på højkant, og alene synet af ham
som han stod der, var nok til at holde de nærmeste flokke af fjender på afstand. s. 751 De havde
i den grad fået hans tapperhed at føle at hans fremtoning virkede lige så skræmmende på dem
som hans kræfter. Lidt efter kom han til bevidsthed og spurgte sin kammerat hvorfor han ikke
kunne lade ham være i fred, men da han hørte at skibet var fuldt af barbarer, blev han
pludselig sig selv igen, jog dem alle sammen tilbage og stillede sig frem i stævnen. Men da han
havde kæmpet tappert lige til hans sidste kræfter var på nippet til at slippe op, og ville trække
sig tilbage til masten, sank han endnu en gang halvt bevidstløs om, og det var blevet enden på
ham hvis ikke Christoffers mænd i en fart havde fået bragt ham i sikkerhed på deres skib.
8
Alt dette gjorde at de øvrige var mere forsigtige med at gå i land. De holdt sig på betryggende
afstand og brugte i stedet deres slynger og kastespyd derudefra. Og eftersom det ikke så ud til
at de kunne nå at foretage sig mere inden natten faldt på, besluttede de sig for at udsætte
kampen, men de lagde vagter ud for at sikre sig at ikke så meget som ét af barbarernes skibe
kunne snige sig ud af havnen i ly af natten og slippe væk. Da barbarerne så at de var spærret
inde af denne vældige flåde, vakte håbløsheden modet i dem, og fra nu af var det ikke flugt der
optog dem, men sejr. Derfor brugte de nu dels deres egne skibe og de skibe de havde erobret
fra fjenden, dels stolper og stammer de hentede i skoven, til at bygge en fæstning på størrelse
med en hel by, med to indgange der begge var lige så snævre og lavloftede som bagdøre, så
man måtte bukke sig helt sammen for at klemme sig igennem dem. Siderne havde de banket
sammen af skibstømmer, og på ydersiden forstærkede de dem med sejlene, som de foldede i
mange lag, så de sammensyede stoffer kom til at fungere som brystværn. Derudover tog nogle
485 af 594 sider
Saxo, Saxos Danmarks historie, 2000
sig af at skære stokke og spidse dem til så de kunne bruges som våben, mens andre samlede
strandsten der kunne egne sig som kasteskyts, og for at ingen skulle tro at de på nogen måde
havde mistet modet, spillede de glade og muntre og sang og dansede som vanvittige - mens
danskerne tilbragte en trøstesløs nat i dybeste stilhed.
9
Da nu Christoffers sekretær, en brite ved navn Lukas, der ikke havde den store boglige
dannelse, men var særdeles vidende om historiske emner, så hvor modfaldne mændene i
vores hær var, brød han med høj og klar stemme den dystre og trykkende tavshed og
forvandlede bekymring til gåpåmod, for han mindede vores mænd om deres forfædres tapre
bedrifter og opmuntrede dem til at hævne s. 752 deres dræbte kammerater - og det med en
sådan veltalenhed at det ikke alene blæste deres dystre tanker bort, men også fik mod og
styrke op i hver eneste mand, ja, det er helt utroligt at en udlænding i den grad kunne styrke
vores landsmænds sind med sine ord.
10
Så snart det igen blev lyst, efterlod de en lille styrke til at hindre fjenderne i at slippe væk, og
gik så i land på stranden i god afstand af deres lejr så de ikke risikerede et pludseligt
overraskelsesangreb inden de var færdige med at tage opstilling. De der var bedst udrustet og
bevæbnet, fik ordre til at gå i forreste linje, det menige folk blev anbragt bagved. Barbarerne
sprang nu ud fra deres fæstning, ikke i slagorden, men på må og få, og fór frem til kamp med
vældige brøl, for de forestillede sig at danskerne ville blive så rædselsslagne over larmen at de
brød sammen for den første angrebsbølge. Deres skrig var da også så skrækindjagende at de
der stod i bageste geled, ikke kun blev skræmt fra vid og sans, men skræmt på flugt. De
forreste gav dem til gengæld en anden modtagelse end de havde ventet, hvorefter de skyndte
sig tilbage til fæstningen lige så hurtigt som de var kommet frem. En hel del af dem blev
hugget ned, men blandt vores folk var det kun Oluf der fik et spyd gennem halsen og mistede
så meget blod at han måtte bæres tilbage til stranden mere død end levende.
11
Den første der trængte ind i barbarernes fæstning, var Niels Stigsøn, en mand af fornem slægt
og med lige så fornemme kræfter, men allerede i selve indgangen blev han strakt til jorden af et
voldsomt kølleslag. Hans bror Åge ville lægge sig imellem og beskytte ham med sin egen krop
og fik et grimt sår i halsen. De øvrige fulgte disse tapre mænds eksempel, trængte ind i
fæstningen og fór rasende løs på fjenderne uden at ænse faren. Også de der holdt vagt, kom
dem nu til hjælp, og andre satte master op til brystværnet og kom op over det så de kunne
kaste sig ind på de fjendtlige skarer og give deres kammerater en hjælpende hånd. Det blev til
et sådant blodbad på barbarerne at der af hele flokken ikke blev så meget som en enkelt mand
tilbage der kunne bringe bud hjem om nederlaget. Vores folk delte så byttet og satte deres
skibe i stand. Ligene af deres menige kammerater begravede de på stedet, men de fornemme
sørgede de for at salte ned og bringe med tilbage til deres fædreland.
12
Da de kom hjem, traf de Valdemar i Ringsted, hvor han holdt fest med kongelig pragt sammen
med et stort opbud af rigets stormænd. Her var det så at s. 753 ærkebiskoppen af Lund, som
486 af 594 sider
Saxo, Saxos Danmarks historie, 2000
det påhvilede at udføre disse handlinger, på én gang henlagde hans fars ben på alteret og satte
hans syv år gamle søn Knud på tronen, salvet som konge og klædt i purpur.
41
1
Da disse ceremonier var gennemført med al den ærbødighed de fortjente, trådte to
udsendinge fra Erling, biskop Helge af Oslo og biskop Stefan af Uppsala, op på forhøjningen
hvor de i stilfærdige vendinger anmodede om en fredsaftale på nordmændenes vegne. De
påpegede at kongen netop burde opfylde deres ønske på denne dag hvor han både havde set
sin søn blive kronet og sin far blive skrinlagt, og deres fremragende veltalenhed blev belønnet
med et tilsagn om at kongen ville modtage Erling til en personlig samtale. Efter Helges ønske
blev det Esbern der måtte tage derop som gesandt - til trods for at hans sår ikke var lægt
endnu - mens to nordmænd, Erling og Ivar, blev holdt tilbage som gidsler hos kongen så
længe.
2
På et tingsmøde sagde Erling mange uforskammetheder til Esbern, og Esbern gav ham
uforfærdet svar på tiltale. Erling tilbageholdt ham i sit eget hus, og tog så selv sammen med
Stefan fra Uppsala af sted til Sjælland med fire skibe for at tale med Valdemar. Absalon var på
vej hjem efter at have eskorteret kongen over til Jylland og lå i havn ved Isøre med en stor flåde
da han så Erling komme. Han advarede sine ledsagere om ikke at foretage sig noget som helst
aggressivt for ikke at risikere at skræmme de nyankomne, tog ganske roligt imod ham og
ledsagede ham over til kongen efter at have sendt størstedelen af sin egen flåde hjem. Allerede
på forhandlingernes første dag blev han mødt med så hård kritik at han opgav håbet om at nå
til en aftale og gennem Stefan bad Absalon om frit lejde til at rejse sin vej. Men da Absalon
insisterede på at han ikke havde mere at være nervøs for her end hvis han havde været
hjemme i sit eget land, genoptog han forhandlingerne og opnåede en fredsaftale på rimelige
vilkår.
3
Han forpligtede sig nemlig ved ed - og alle de norske stormænd måtte sværge på den samme
ordlyd - til at påtage sig opdragelsen af Valdemars søn, som på det tidspunkt endnu var
ganske lille, og i første omgang gøre ham til jarl i Norge og senere også til arving til riget hvis
hans egen søn Magnus skulle dø uden ægtefødte børn. Samtidig blev han kongens hirdmand
og lovede så ofte der blev behov for det, at stille tres skibe til Valdemars flåde. Senere
bekendtgjorde han s. 754 indholdet i denne traktat på landstinget derhjemme, med mange
rosende ord om danskernes ærlighed. Da han drog af sted, fulgte Tue med i sit eget skib for at
hente Esbern tilbage. Og ved afrejsen overøste de gavmilde nordmænd som afskedsgave
Esbern med spyd og buer.
4
Da Esbern nåede frem til Odsherred, fik han af de lokale vagtposter besked om at kongen var
draget på et felttog mod Pommern. På hans spørgsmål om de havde set nogen sørøvere for
nylig, kunne de meddele at næsten fyrre skibe havde lagt ind til Sejerø, men, som de sagde:
487 af 594 sider
Saxo, Saxos Danmarks historie, 2000
om det var en handelsflåde eller en sørøverflåde, var de ikke klar over. Da han hørte det,
bestemte han sig for at prøve at slippe ubemærket forbi i ly af natten. Han havde ikke tænkt
på hvordan det forholdt sig med månen, og besluttede sig bare for at holde sig så langt fra
land som muligt for at undgå at blive set af sørøverne. Men netop som han forsøgte af udnytte
mørket, brød månen pludselig frem og afslørede ham. I den klare nat fik venderne øje på hans
sejl, og de lagde sig i vejen for ham med deres flåde.
Så snart Esbern fik øje på dem, bad han sine søfolk gribe deres våben og sætte sig på deres
pladser med brynjerne på, resten trak han med sig frem i stævnen, hvor han gav dem ordre til
at beskyde fjenderne med pile fra begge sider af skibet så de fik nok at gøre med at forsvare sig
selv og havde så meget mindre tid til at angribe andre. Videre gav han instrukser om at så
snart skibet ved sejlets kraft var trængt gennem flådespærringen, skulle de følge ham tilbage til
bagstavnen og fortsætte med at forsvare sig på samme måde som i stævnen, og han
indskærpede at ingen andre end han selv måtte sige et ord mens kampen stod på, for på den
måde kunne de bedre høre hans ordrer. Skulle det ske at han selv faldt, måtte de adlyde Tove,
og hvis han faldt, skulle Esger overtage kommandoen. Hvis de alle tre var væk, var kampen nok
alligevel ved at være forbi.
5
Da Esbern nu ville tage sin brynje på, spurgte den mand der stod ved roret, hvordan han
egentlig skulle beskytte sig selv når han skulle bruge begge hænder til at styre og ikke kunne
bruge nogen af dem til at forsvare sig når det blev nødvendigt. Esbern rakte ham på stedet den
brynje han selv skulle til at tage på, for han foretrak at stille ubeskyttet op mod fjenden selv,
frem for at byde styrmanden det samme. Og derved rustede han én mands legeme, men alles
sjæle da de så hvor lidt han ænsede fjenden. Esberns plan blev fulgt lydigt og tappert, og da de
var brudt igennem den kompakte linje som flåden udgjorde, slog de det første s. 755 angreb fra
de jagtende vendere tilbage med en regn af pile. Det næste, som der blev lagt noget mere kraft
i, blev afvist på samme måde. Tredje gang spurgte barbarerne hvem det var de kæmpede mod,
for de kunne ikke forstå hvordan et enkelt skib kunne slås så tappert.
6
Esbern svarede at når de ikke kunne fange dem alligevel, var der heller ingen grund til at
spørge efter navne. Den bemærkning hørte Erik Jurissøn, en fornem, men også temmelig
tungnem mand, som tilfældigvis var fange hos de samme vendere, og han råbte nu højt og
tydeligt at Esbern ville de aldrig få fat på! Da de hørte det, truede de hinanden med al
landsens ulykker hvis de ikke fik taget ham til fange, og så styrede de alle sammen på én gang
stævnene ind i siden på det fjendtlige skib lige foran masten. I den kamp kom adskillige af
dem af med livet, mens ingen af sjællænderne kom noget til. Da nu vinden, som hidtil havde
været en temmelig god hjælp, så ud til at løje noget af, spurgte mandskabet Esbern om de
skulle give sejlet en hånd ved årerne, men det forbød han dem at gøre for at det ikke skulle se
ud som om de var bange.
7
Men da det gik op for Esbern hvordan barbarerne gang på gang fik ekstra mod og angreb
stadig hårdere, spurgte han omkring sig om der var noget flint ombord, og så snart han fik at
vide at det var der, gav han en mand ordre til at kravle op i masten og tænde ild oppe i toppen
af den. Det var et snedigt træk, for barbarerne troede det var et signal til en bagvedliggende
488 af 594 sider
Saxo, Saxos Danmarks historie, 2000
flåde, og opgav at fortsætte jagten. Så snart han mente at sejlet var uden for barbareres
synsvidde, bjærgede han det og fortsatte hjem i havn med årerne. Så undsætningen kom fra
Esberns egen snedighed såvel som fra hans kammeraters råstyrke, og han fandt redningen på
en og samme gang i tapperhed og list.
42
1
I mellemtiden var kongen, der havde fået forstærkning af en flåde fra Rügen, sejlet ind i
Pommern ved Swinemünde, hvor han nu plyndrede egnen omkring Julin, uden dog at røre
selve byen. Derfra forsatte han med den kongelige flåde op ad den flod som både Julin og
Kammin ligger ved, og som løber samlet det første stykke, men deler sig ved mundingen. Her
blev sejladsen besværliggjort af utallige gærder som fiskerne havde sat ud. Samtidig var
gennemfarten spærret af en temmelig lang bro, der krydsede floden ud for Julins bymure, og
alle disse hindringer betød at de måtte overnatte på denne side af broen. s. 756 Næste morgen
gik kongen i land og gav ordre til at broen skulle rives ned på sydsiden, lige over for byen. Og
imens havde sjællænderne lige så travlt med at fjerne fiskernes gærder.
2
Julinerne sneg sig nu frem under broen i småbåde og gjorde alt hvad de kunne for at jage
sjællænderne væk, men Absalon, der var gået i land sammen med kongen, konfiskerede nogle
fremmede både og nåede frem med hjælp i rette øjeblik. Alle de spyd der ramte hans skjold,
faldt til jorden med uforrettet sag, men de der ramte hans kammeraters, blev siddende.
Folkene på hans eget skib havde fulgt det hele på afstand, men på kongens opfordring kom de
nu nærmere, hvorefter fjenden blev slået på flugt, et stort stykke af broen blev brudt ned, og
vejen åbnet for resten af flåden. På vej igennem blev den angrebet af folkene fra byen i deres
små både, men Absalon og Sune fyldte deres skibsbåde med bueskytter og sendte dem ud
imod dem, og det udviklede sig til en meget lige affære, hvor bådene bekæmpede hinanden
med forskellige former for skydevåben. Men ligesom Julinerne havde byen at falde tilbage på,
havde vores folk flåden. Det endte med at byfolkenes både trak sig tilbage og gav flåden fri
passage.
3
Da Sune passerede som den allersidste, løb en af julinerne ud til bredden for at vise sin foragt,
men Sune gjorde det af med ham med en bolt fra sin armbrøst, og et øjeblik efter da en anden
kom til for at hjælpe den første, dræbte han ham med et tilsvarende skud. I en fart kom to
andre løbende til og tog dem på skuldrene og slæbte dem væk så hurtigt de kunne. Da så en af
folkene fra byen gav sig til at overdænge vores folk med de groveste skældsord - som om han
havde tænkt sig at hævne sine kammeraters død med forbandelser - råbte Gudskalk til ham at
det var lidt for frækt hvis han troede at skældsord og fornærmelser kunne skaffe ham de
samme gaver som han havde set de andre få uden at bede om det. Han havde jo set vores folk
gøre to af deres fodfolk til ryttere, og den slags heste kunne resten også få hvis de kom
nærmere! Den bemærkning fik ikke alene lukket munden på denne ene grovmundede slyngel,
men også sat en stopper for byfolkenes frækheder i det hele taget.
4
489 af 594 sider
Saxo, Saxos Danmarks historie, 2000
Herfra sejlede de til øen Gristow, hvor kongen gav ordre om at de ikke skulle brænde landet af
fordi der var brug for kornet til hestefoder. Kort efter fortsatte de ned ad floden til Kammin,
hvor de hærgede området nord for byen med ild og sværd inden det kom til et slag på den bro
der førte over til byen. Ved s. 757 den lejlighed listede venderne sig gennem nogle lavvandede
områder som kun de kendte, ud under broen og forsøgte i al ubemærkethed at såre vores folk
ved at stikke op igennem sprækkerne med deres spyd. Men det generende bagholdsangreb fik
danskerne nu omgående sat en stopper for fra en sværm af mindre både. En anden ting der
kunne give anledning til bekymring - og det mere end fjendens grusomhed - var at broen var
temmelig vakkelvorn og truede med at falde sammen. Enden blev at de opgav at storme byen
og vendte tilbage til Gristow.
5
Da de nu skulle planlægge deres tilbagetog, kom hele hæren voldsomt i tvivl, og alle var yderst
usikre på hvilken vej de skulle vælge for at komme ud til havet igen. Den pommerske sø har
nemlig tre udløb, men de to af dem, nemlig Peene og Swine, havde de meget lidt lyst til at
benytte fordi det ville være for langt og kedeligt, så de foretrak den korte vej ud ved Kammin.
Men en mand ved navn Gere, der var stedkendt der på egnen, gjorde opmærksom på at det
udløb var så fyldt med grunde og så vekslende i dybde at det kun var farbart ved højvande.
Absalon blev så sendt ud med tre skibe for at undersøge sagen, men brændingen fra det åbne
hav lige udenfor gjorde det umuligt for ham at lodde dybden nøjagtigt.
6
Denne flod har et temmelig smalt løb ved selve udløbet fra søen, men længere fremme
udvider den sig så den ikke længere kan kaldes en flod, men bliver til - eller løber ud i - et
enormt sumpområde, for så ved udmundingen i havet igen at finde tilbage til sin oprindelige
bredde. Nu skulle den kongelige flåde ganske vist have afventet Absalons tilbagekomst, men
den besked glemte de i bar iver efter at komme af sted. Ordrer måtte bøje sig for hastværk, og
de sejlede hen til udløbet og begav sig på egen hånd ind på de yderst vanskelige farvande på
floden. Christoffer, der dannede bagtrop og skulle dække flåden i ryggen, blev angrebet af
vendiske skibe og havde en del besvær med at komme ind på floden. Men det lykkedes ham at
slå angrebet tilbage, dels ved egen kraft, dels med hjælp fra kammeraterne.
7
Samme dag havde kongen besluttet sig for at overfalde området ved Julin endnu en gang, og
ved midnatstid tog Absalon derfor ud på rekognoscering for at finde steder der egnede sig til
landgang, og de områder hvor han fandt fast bund, afmærkede han enten med pæle eller ved
at binde knuder på sivene langs bredden, hvorefter han næste dag blot skulle følge disse
mærker for at udpege et sted hvor rytteriet uden besvær kunne sættes i land.
s. 758
Den dag havde Absalon Magnus Eriksøn med sig ude på et plyndringstogt, og på et tidspunkt
hørte han at Magnus havde været uforsigtig nok til at vove sig for langt væk og var på nippet til
at blive afskåret fra de øvrige af fjenden. Han havde ganske vist netop fået ordre fra kongen,
der var travlt optaget af at afbrænde landsbyer, om at vende tilbage, men nu valgte han
venskabet frem for pligten: uden et øjebliks tøven fór han Magnus til hjælp med sine tropper
og frelste ham fra den overhængende livsfare han stod i, indesluttet på et ganske snævert
490 af 594 sider
Saxo, Saxos Danmarks historie, 2000
område af såvel fjendtlige skibe som fjendtligt rytteri. Og Magnus tog da også imod hjælpen
med taknemmelighed og erklærede at han skyldte ham sit liv. Han takkede sin redningsmand
i overstrømmende vendinger og lovede, hvis det nogensinde blev nødvendigt, selv at give sit
liv for hans skyld.
8
Men Absalon havde ikke glemt at denne hjælpeaktion var et brud på kongens ordrer, og for
ikke at møde bistre miner besluttede han sig for at lade byttet fange kongens blik og derved
genoprette den velvilje han havde gjort skår i med s. 759 sin ulydighed. Han gav derfor ordre
om at kvæget skulle drives foran, og fangerne gå forrest hjem til lejren, og det syn frydede
kongen så meget at han også så med mildere øjne på Absalon da han nåede frem. For da han
hørte hvad Absalon havde præsteret, og så hans bytte, tog bedrifterne vinden ud af den vrede
som ulydigheden havde vakt, og han nøjedes med at modtage ham med en mild reprimande.
9
Da de kom tilbage til skibene, var meningerne delte om hvordan de skulle få dem ud derfra.
Nogle mente at man skulle lade mænd med skovle og hakker udvide den smalle munding og
grave de snævre strækninger af floden bredere så skibene kunne passere. Men da det var
indlysende at brændingen ville bringe sand ind fra havet og fylde renderne op igen, blev der
ikke gjort noget forsøg i den retning. Andre mente at man ved fælles hjælp skulle trække
skibene ud til havet på ruller og lade rytteriet holde vagt på begge bredder imens. Ved den
metode lykkedes det rygboerne at trække seks små både ud, men det var alt - de resterende
med deres tunge last kunne man lettere have trukket i stykker end fremad. Vores folk gjorde
sig længe uden held de største anstrengelser for at komme ud gennem flodmundingen, og
først da kongen beordrede dem til at stoppe, opgav de nødtvungent deres forehavende. Så
ivrige var de alle sammen efter at komme den vej ud - bortset fra Absalon, for han havde
undersøgt floden og vidste på forhånd at vanddybden i mundingen var for lav til at skibe
kunne passere.
10
Kazimar var begejstret for vores folks ubehjælpsomme tilbagetog, for i mellemtiden spærrede
han floden af ved at blokere indsejlingen med en flåde på halvtreds skibe, og så regnede han
ikke med at hans modstandere havde andre muligheder tilbage end død eller fangenskab. Han
havde to fremragende bueskytter i Køne og Kirin, som Henrik af had til danskerne havde
sendt venderne til hjælp. Også Bugislav havde sendt broderen forstærkninger i form af skibe,
og stødte selv til med sit rytteri. Men han havde ikke meget tilovers for julinerne, som han
anklagede for fejhed fordi de ikke havde mødt vores folk i åben kamp.
11
Alt det gjorde jyderne så bange at de stimlede sammen om Absalon ligesom på tinge og ikke
generede sig for åbenlyst at overdænge ham med skældsord og give hans ledelse skylden for
det som de kun havde sig selv og deres hastværk at takke for. Ja, de begyndte nærmest at
klynke som kællinger og beklage sig over at i gamle dage støttede kongerne sig på store mænds
vurderinger, men nu s. 760 til dags tog de mod råd og vejledning fra de dummeste folk de
kunne finde. Og nu var danskerne endt i en situation som de ikke kunne gøre sig de ringeste
491 af 594 sider
Saxo, Saxos Danmarks historie, 2000
forhåbninger om at slippe ud af. Det eneste der var at gøre, var ved fælles anstrengelser at
trække et par skibe ud så kongen og stormændene kunne slippe væk, for ellers ville hele det
danske rige og den danske nation gå til grunde på et øjeblik. Hele denne svada tog Absalon
med den største sindsro, han stod dér ganske uanfægtet og forandrede ikke en mine, men
nøjedes med at give dem det gode råd at de ikke skulle sige noget nu som de ikke ville have
lyst til at huske senere.
12
Tilfældigvis kom Skorre Vagnsøn forbi midt under denne overfusning, og eftersom alle råbte i
munden på hinanden, kunne han i første omgang ikke rigtig høre hvad de talte om. Men da
råberiet stilnede lidt af, og larmen lagde sig en smule, og det gik op for ham at det var Absalon
folk stod og skældte hæder og ære fra, udbrød han: »Er I da fuldstændig vanvittige,
kammerater? I står jo der og hamrer løs med grove og afskyelige skældsord på en tapper og
samvittigshedsfuld mand og bebrejder ham al hans iver og omhu som om det var en
forbrydelse eller en ugerning, og kritiserer ham som gamle kællinger med feje bemærkninger
der ikke hører hjemme hos tapre krigere. Så urimeligt kan man virkelig ikke tillade sig at
bedømme en stålsat og modig indsats! Under hans ledelse har vi med våben i hånd
gennempløjet lande som vores forfædre end ikke fik lejlighed til at se. Stormænd skal føre, og
krigere følge! Altså må vi stole på egne kræfter, men adlyde andres ordrer. For samme mand
bør ikke både føre og forsvare os. Derfor er det ikke andet end rimeligt at vi er taknemmelige
over for en mand der så ofte har sat liv og ejendom ind for at sikre os sejr og bytte, og under
hvis tapre kommando vi denne gang er endt i en knibe hvor vi nødvendigvis må gribe til
våben og kæmpe for livet. For hvis vi vil hjem til vores fædreland, er vi nødt til at udføre tapre
bedrifter for øjnene af fjenden. Så må vi vinde vores hjemkomst med en ærlig indsats.
Ingen kan vel være i tvivl om at alle disse beklagelser bunder i rystende angst. Men ak, ak, ak -
hvordan kan det gå til at så mange store mænd pludselig mister alt mod og bliver opfyldt af
fejhed. Hvorfor vækker vi frygten i os selv når ingen andre skræmmer os, hvorfor mister vi
håbet og ryster af skræk når der ikke er fare på færde? Vi er raske og friske, har hverken mærket
lænker eller slag. Vi kan svinge sværdet med højre hånd, og hverken nød eller nederlag har
tappet vores kræfter. Så lad os dog for pokker leve op til de perfekte ydre forhold og vise os s.
761 som mænd med indre styrke! Vi må jo huske på at vi er krigsvante mænd, ikke blødagtige
kvinder, og at vi står fuldt rustet over for en næsten ubevæbnet fjende! Selv hvis vores flåde
var gået til grunde ved skibbrud eller ildebrand, var der alligevel intet der kunne hindre os i at
stige til hest og ride hjem, tværs gennem fjendernes rækker. Så hold nu op med at fylde denne
vældige forsamling med fej og krysteragtig kvindesnak, og tag jer sammen, genrejs jeres sunkne
mod, og tro på jer selv som I gjorde engang!«
Sådan stod han en tid og talte alvorsord til dem, og det lykkedes ham også at lukke munden på
kritikerne, om end ikke ligefrem at få dem til at skifte mening. Hans autoritet var stærk nok til
at sætte en stopper for kævlerierne, for med sin store pligtopfyldenhed og sin enestående
tapperhed var han yderst vellidt blandt kammeraterne.
13
I mellemtiden havde Kazimar virkelig sat næsen op efter at lægge sin klamme hånd på vores
flåde, og for at give indtryk af hvor sikker han var i sin sag, slog han et telt op på strandbredden
og skænkede vin for sine krigere i bægre af guld og sølv. Men det var en frækhed og et overmod
som senere forvandledes til skamfuldhed da manden måtte flygte.
492 af 594 sider
Saxo, Saxos Danmarks historie, 2000
14
I mellemtiden kaldte Valdemar stormændene tilbage fra arbejdet med at trække flåden ud, og
gav dem ordre til at samles hos ham når de havde fået lidt mad. Så snart han kunne se at hele
den store flok var kommet ombord på hans skib, spurgte han dem hvad de mente det ville
være klogest at gøre. Der kom ikke noget svar fra dem, og han undrede sig over deres tavshed
og bad dem forklare hvad den skyldtes. Til sidst var der en der tog ordet - når nu ingen af de
andre ville ud med sproget - og sagde at han jo kunne spørge de drengerøve han plejede at
lytte mest til, så kunne de folk han havde valgt til førere, passende føre dem hjem igen!
Valdemar forstod godt at manden stiklede til hans fortrolige forhold til Absalon, og svarede at
det ikke var skik og brug blandt tapre mænd at rakke ned på hinanden som kællinger. Når
man drøfter fælles farer, må man afstå fra private skænderier. Og forresten mente han heller
ikke at den mand de andre kritiserede for inkompetence, ville blive dem svar skyldig og ikke
vide hvad han skulle svare, hvis han blev spurgt. Så så han hen på Absalon og spurgte hvad
han ville foreslå.
s. 762
15
Absalon svarede at han havde en plan klar så snart det behagede kongen at gøre brug af den.
For det de andre så som hindringer, var let nok at få af vejen, og hverken flådeblokader eller
rytterangreb kunne hindre dem i at komme ud samme vej som de var kommet ind. Kongen
skulle sætte rytteriet i land og føre det helt ind til indsejlingen for at dække flåden, og så skulle
nogle skibe med brynjeklædt mandskab sejle i forvejen, et for et, og så snart de var mange nok,
gå til angreb på fjendens flåde. Alle lo og spurgte om han selv ville gå i spidsen, og han svarede:
»Ja, det vil jeg, for ingen skal sige at jeg er taprere i ord end i handling! Det er ikke andet end
rimeligt at den der foreslår en dristig plan, følger den op i praksis.«
16
Kongen blev begejstret for planen og befalede at Absalon skulle have udleveret alle de skibe og
det mandskab han forlangte, hvorpå han selv straks gik i land med rytteriet og galoperede mod
indsejlingen. Så snart Kazimar fik øje på ham i det fjerne, lod han telt være telt og styrtede
rædselsslagen tilbage til flåden. Der blev nu valgt syv skibe ud, som blev bemandet med
brynjeklædte roere. To af dem fik Absalon, to andre blev ført af Esbern og Sune mens
Thorbern, Oluf og Peder Thorstensøn fik kommandoen over de sidste tre. Absalon sejlede
forrest mens resten af flåden fik ordre om at følge efter et skib ad gangen, og han skød nu
genvej ad en anden sejlbar gren af floden, som de ikke havde set før - og hvor hans andet skib
straks gik på grund ved en fejl fra styrmandens side. Men den fejl var mandskabet meget
hurtigt til at gøre god igen: de trak skibet fri af sandet, og straks efter flygtede barbarernes flåde
til alle sider som var den grebet af vinden.
17
Danskerne hilste deres flugt med høje brøl af glæde og råbte i overstadig jubel at nu var
vinsækkens bånd skåret over. Alle Absalons kritikere blev pludselig til beundrere, der takkede
ham overstrømmende og gjorde fornærmelserne gode igen med lovord. Men besindig og
uforstyrrelig som han var, lagde han ikke noget særligt i at blive hævet til skyerne af den
493 af 594 sider
Saxo, Saxos Danmarks historie, 2000
lunefulde pøbel og trak på skuldrene ad deres smiger, præcis som han havde gjort det ad deres
kritik. Så ringe umage skulle der til for at afværge så stor en fare.
18
To vendiske skibe, som det rædselsslagne mandskab havde forladt, blev opbragt af vores folk
ved Gristow, et tredje, som havde sat sig fast på de pæle der stod i vandet, fik undsætning af
de andre og slap væk. Kongen red til Julin i fuld galop. Her var Bugislav travlt optaget af at
genopbygge broen for at kunne komme s. 763 ind i byen igen, men da han fik øje på
danskerne, lod han arbejdet ligge og flygtede. Pludselig var han grebet af panik og glemte
ganske sine store ord fra før. Men kongen gjorde arbejdet færdigt for fjenden, kan man sige:
han fik straks broen sat i stand og sendte så sine ryttere over på den sydlige bred, for når de
ikke belastede flåden, kunne den lettere komme frem mellem gærderne ude på floden.
19
Da så Absalon nåede frem i spidsen for skibene, ville han sikre sig at julinerne ikke overfaldt
dem sådan som de plejede, og han steg derfor ned i en båd bemandet med bueskytter og
styrede ud midt mellem byen og flåden. Men folk i byen var aldeles lammede af skræk, al
kampgejst havde forladt dem, og i deres angst og modløshed holdt de sig godt gemt bag byens
mure. Da alle forhindringerne var passeret, kom hestene om bord igen, og hele flåden gik i
havn for at hvile ud efter den udmattende roning. Absalon og Sune holdt vagt som sædvanlig,
og da de havde kastet anker som de sidste, blev de nervøse for at vinden skulle drive skibene
nærmere ind mod kysten, hvor de ville være sårbare over for natlige rytterangreb. De gik derfor
ombord i nogle mindre både og begyndte en indgående undersøgelse af floden for at se hvor
langt det dybe vand gik ind til kysten.
20
Men nu dukkede en af julinerne op: Han var stærkt beruset, men havde et yderst elegant følge
med sig, og han var fræk nok til at ride lige ud på stranden, hvor han med Gudskalk som tolk
henvendte sig til dem i indladende vendinger og lovede at stille gidsler den følgende dag hvis
danskerne til gengæld lod deres øvrige ejendom være og afholdt sig fra plyndring. Da han ville
ride væk igen og for at vise sig huggede sporerne vildt i siderne på hesten, styrtede den og
sendte ham til jorden med et voldsomt stød så han blev liggende næsten livløs. Hans livvagter
kom til i en fart og forsøgte at få ham på benene, men uden held, for det så ud til at luften var
slået ud af ham, og han havde mistet bevidstheden ved det voldsomme fald, og da vores folk
sendte et par pile efter dem, stak de af og efterlod deres herre i fjendens hænder. Straks efter
smed Absalons folk ham op i skibsbåden og sejlede ham ud til krigsskibet, hvor han omsider
fik øjnene op og begyndte at røre på sig - han troede han var blandt sine egne, og gav sig til at
kysse og omfavne dem der sad omkring ham. Den misforståelse vakte stor moro blandt dem
der så det.
21
Imidlertid bredte der sig nu fejlagtigt det rygte i hæren at fjenden havde lagt en stor
flådestyrke i udløbet ved Swinemünde for at spærre dem vejen ud. s. 764 Men det kunne den
nævnte barbar afkræfte. Rygtet var falsk, erklærede han, og i øvrigt var det i hans øjne et
uomtvisteligt faktum at de vendiske styrker ikke kunne måle sig med de danske. Selv hvis
494 af 594 sider
Saxo, Saxos Danmarks historie, 2000
pommeranerne slog sig sammen med polakkerne om at krydse klinger med danskerne, ville
han holde med danskerne snarere end med deres modstandere, det ville være det sikreste. Ja,
selv hvis polakkerne og venderne skulle kæmpe sammen mod danskerne, og sågar fik hjælp fra
sachserne, ville han ikke kunne afgøre hvem der havde størst sandsynlighed for at sejre. Den
udtalelse gav vores folk blod på tanden så de var parat til at fortsætte sejladsen uden at
bekymre sig om fjenden.
22
Venderne var til gengæld så lammede af skræk at de ikke engang turde angribe de bageste
skibe, som de ellers altid plejede. Der skete oven i købet det at Peder Todde slog hul i sit skib
ved at sejle ind i nogle pæle og måtte blive tilbage for at få det repareret mens resten af flåden
sejlede videre - men i al den tid det tog at sætte skibet i stand, var han lige så tryg og sikker
som han var mutters alene, og da skibet var klar, sejlede han efter sine kammerater uden at
blive angrebet og nåede sikkert og uhindret frem til flåden. Der var tydeligvis så meget tilbage
af vendernes gamle frygt at det lagde en dæmper på deres frækhed. Flåden kunne derfor uden
forstyrrelser vende hjem efter at have fuldendt sin mission, og resten af året blev tilbragt i fred
og ro.
43
1
Nu var Kazimar og Bugislav imidlertid blevet så bekymrede for danskernes magt at de lagde
sig ind under Henrik og gjorde deres rige, som indtil da havde været selvstændigt, til et len
under Sachsen. Af frygt for den ene fjende gjorde de sig altså til trælle for den anden, og sådan
satte de deres urgamle frihed over styr for at få hjælp. Men som Valdemar bedømte det, ville
venderne ikke få noget ud af at bede sachserne om hjælp, så han bekymrede sig ikke om
nogen af de to fjender, men satte af sted med en veludstyret flåde mod den ældgamle
pommerske by Stettin. Absalon, der sejlede i forvejen for flåden, havde en vejviser med sig
som sympatiserede med stettinerne, og som snød ham og førte ham på afveje op ad
Oderflodens slyngninger. Og da de efterfølgende tog den lige vej, endte det med at rækkefølgen
blev byttet om og han kom sidst til byen. Et bemærkelsesværdigt træk ved Stettin er de
kolossalt høje volde, og samtidig er den lige så godt befæstet fra naturens side som ad kunstig
vej, så den må siges at være s. 765 omtrent uindtagelig. Heraf kommer den kendte talemåde
om folk der praler af at være i sikkerhed uden at have noget at have det i, at de »ikke sidder
bag Stettins volde«.
2
Denne by gav danskerne sig nu i kast med at indtage, og selv om styrkerne var små, var
forventningerne store. Og da det gik op for dem at forsvarsværkerne for en del var brændbare,
konstruerede de nogle forholdsvis små vidjeskærme som de holdt foran sig som skjolde for at
beskytte sig mod kasteskyts, og i ly af dem tog de fat på volden med hakker for at grave gange
hvor de i ro og mag kunne starte en brand. I mellemtiden lagde kongen en kreds omkring byen
og påbegyndte angrebet, men uden at bruge belejringsmaskiner.
De eneste der kunne nå helt op til bastionerne øverst på murene, var bueskytter og
slyngekastere, en storm var umulig i den højde. Alligevel var der nogle af de unge mænd der
495 af 594 sider
Saxo, Saxos Danmarks historie, 2000
havde så stor trang til berømmelse at de kravlede helt op til toppen af murene uden anden
beskyttelse end deres skjolde. Andre holdt sig til portene nede ved jorden og gik løs på dem
med deres økser på helt nært hold uden at bekymre sig om forsvarerne - og de var også
mindre udsatte end dem der opholdt sig længere væk, eftersom fjenderne var under så kraftig
beskydning fra alle sider at de selv kun kunne se og skyde på dem der stod forholdsvis langt
væk. Resultatet var at de dristige var i sikkerhed, mens de feje var i fare, og nærhed gav større
tryghed end afstand. Omvendt var det ikke kun forsvarerne, men lige så meget de øvrige
indbyggere inde i byen der blev beskudt af danskerne, for pilene ramte på må og få inden for
volden. Det største problem for byen var dog at forsvarerne var så få over for de store mængder
af angribere, for det betød at de ikke havde nogen der kunne træde til og afløse de kæmpende.
3
Byens kommandant hed Vartislav og var efter sigende i slægt med Bugislav og Kazimar. I sin
tankegang havde han ikke meget til fælles med borgerne i byen, for han var så glødende
optaget af at udbrede og ophøje kristendommen at man ikke skulle tro at han overhovedet var
af vendisk afstamning og opdraget som barbar. For at kalde sit hedenske fædreland bort fra
afgudsdyrkelsen og stille det over for et eksempel der kunne omvende det fra den falske tro,
indkaldte han munke fra Danmark og byggede på sit eget gods et kloster, som han tillagde
mange og store indtægter. Da det nu gik op for ham at kampen havde taget hårdt på hans
mænd, og at byen var på nippet til at falde, blev han så bange for fjendernes s. 766 grusomhed
at han bad om frit lejde til at komme ud med et tilbud om overgivelse. Og så snart han havde
fået løfte om det, lod han ufortøvet de andre der delte hans frygt, fire ham ned i et reb,
hvorefter han styrede mod kongens lejr.
4
Ved det syn blev de menige danskere straks mindre ivrige efter at kæmpe, og de begyndte at
beklage sig over at de skulle sætte deres liv på spil for at skaffe kongen penge, og at kongen af
ren og skær grådighed ville snyde dem for deres sejr og deres bytte. Det ville kongen alligevel
ikke have siddende på sig, og han begyndte nu at ride rundt om byen og opmuntre sine
krigere til at presse på. Men senere, da de havde gjort sig store anstrengelser, og han kunne se
hvor vanskeligt, og direkte udsigtsløst, det var at storme byen, vendte han tilbage til lejren og
gav Vartislav foretræde. Her lod han sig overtale af mandens bønner og gav byens borgere
mulighed for at overgive sig på betingelse af at de udleverede gidsler og betalte et pengebeløb
der var så stort at hele vendernes land tilsammen dårligt kunne udrede det. Samtidig
bestemte han at Vartislav skulle modtage byen fra kongen som et len og derved løsrive den fra
vendisk overherredømme. Han gav så sine krigere ordre om at standse angrebet og tillod
hverken at byen blev indtaget eller plyndret. I stedet lod han sin fane hejse på brystværnet
som tegn på at overgivelsen var blevet accepteret. Her kunne man så se volden så tæt besat
med pile overalt fra top til bund at det så ud som om den var bevokset med siv. Vores folk
samlede dem omhyggeligt sammen igen og stak dem tilbage i deres koggere.
5
Herefter sejlede de tilbage igen, erobrede undervejs Lubin og gik ind til Rügen. Og eftersom
det nu var blevet tid til det stedlige fiskeri, besluttede de i fællesskab at en tredjedel af flåden
skulle blive tilbage og holde vagt for at frygten for de fjendtligt indstillede naboer ikke skulle
hindre rygboerne i at skaffe føde til befolkningen. Kommandoen over denne styrke beordrede
kongen Prislavs søn Knud til at overtage, men han var fræk nok til at undslå sig med en
496 af 594 sider
Saxo, Saxos Danmarks historie, 2000
bemærkning om at han ikke ejede andet i Danmark end Lolland, og den klat land var ikke så
meget værd at han havde lyst til at løbe en åbenlys risiko for at forsvare den. I øvrigt hørte den
opgave vel rimeligvis hjemme hos biskopperne, som alligevel var de eneste kongen tog med på
råd - og i betragtning af hvor fjernt han stod fra kongen, måtte han jo være helt uværdig til det.
Valdemar blev rasende over den unge mands uforskammede bemærkning og s. 767 svarede at
når han havde fået et lille len, var det fordi han ikke havde fortjent mere! Og så længe det stod
til ham, ville han for fremtiden snarere få sin position forringet end forbedret. Desuden var
hans fortrolige forhold til bisperne ikke noget man kunne bebrejde ham, for blandt dem
kunne han uden besvær finde en der var villig til at udføre opgaven på egen hånd.
6
Da Knud sådan afslog kommandoen, kaldte kongen Absalon til sig og forelagde ham Knuds
svar. Derpå spurgte han om han havde klargjort skibene, som han jo nu selv måtte tage
kommandoen over. Men Absalon spurgte om det ikke var noget en biskop kunne påtage sig,
og tilbød med glæde at tage sig af det selv, for som han sagde: det ville jo være det samme som
mytteri hvis han af bar iver efter at komme hjemad lod kongen i stikken i en risikabel
situation. Det brave svar fik Valdemar til at rose ham i høje toner og erklære at hans optræden
var milevidt forskellig fra Knuds, for Knud manglede modet til at parere ordre, men Absalon
kom befalingen i forkøbet og tilbød selv sin tjeneste.
7
Så snart han kom tilbage fra kongen, sagde Absalon til sine venner fra Sjælland at han håbede
de ikke mistede lysten til at udruste de skibe der skulle blive tilbage, nu hvor det var ham der
skulle have kommandoen over dem. Den første til at svare var Thorbern, der meddelte at han
ikke et øjeblik ville betænke sig på at følge ham, for han havde ikke glemt hvordan han engang
havde hjulpet ham hjem fra landflygtighed. Også Peder Thorstensøn erklærede at han ville
skamme sig grusomt over at svigte en mand han var knyttet til med både ægteskabelige og
familiære bånd. Og Sune bekendtgjorde at han følte lige så stor pligt til at følge ham som de
andre eftersom han som bekendt var hans nære slægtning. Også Esbern, hans eneste bror,
erklærede at han ikke var den der svigtede. På samme måde gav stort set hele sjællændernes
flåde deres tilsagn.
8
Da kongen fik den besked, takkede han ikke alene dem, men også Absalon, der med sin
fortjenstfulde indsats havde sikret kongen så beredvillig støtte hos hans landsmænd. Det blev
altså Absalon der måtte blive tilbage for at beskytte Rügen efter at kongen var draget væk, og
han sørgede ikke alene for at de lokale trygt kunne sejle ud på havet, men også, og ikke mindst,
for fred og ro i selve Danmark, eftersom den pommerske flåde ikke turde vise sig uden for sit
eget område. Biskop Sven af Århus stod frivilligt ved hans side i dette arbejde med en styrke
fra Jylland.
s. 768
44
497 af 594 sider
Saxo, Saxos Danmarks historie, 2000
1
Nu dukkede Rügens fyrste Tetislav op sammen med sin bror Jarimar. Han takkede Absalon,
tilbød at forsyne både ham selv og hele den øvrige flåde med proviant i den periode hvor de
holdt vagt, og bad ham om at udpege nogle samvittighedsfulde mænd blandt vores folk der
kunne fordele forsyningerne mellem skibene. Men da det viste sig at jyderne lagde deres
klamme hånd på alt hvad der kom ind, uden at fordele det til nogen som helst, nægtede
Absalon at tage imod det gavmilde tilbud længere, med undtagelse af en del af sildene fra
fiskeriet, som han bestemte at de skulle bringe til ham selv - for han ville ikke besvare en
høflighed med en fornærmelse. På vejen hjem afmønstrede han den medfølgende jyske flåde
ved Femø. En del af dem var temmelig uforsigtige, og på vej langs sydkysten af Fyn stødte de
ind i nogle sørøvere ud for den by som Knud Prislavsøn har anlagt - hvorefter de flygtede ind
på land og ikke skammede sig det mindste over at lade deres skibe i stikken af bar skræk.
2
Den historie gjorde Absalon aldeles rasende, og lynhurtigt samlede han en flåde og begyndte
en omhyggelig eftersøgning overalt hvor han vidste at sørøverne plejede at holde til. Han
finkæmmede de skjulte sunde mellem øerne og de afsides bugter og vige, men alt hvad han
fandt, var de ynkelige rester af de kaprede skibe og de sørgelige spor efter sørøvernes
plyndring. Men det fund gjorde ham kun endnu mere hævnlysten: han delte flåden op i to og
gav de andre ordre til at fortsætte eftersøgningen hver for sig, mens han selv satte kursen mod
Masnedø med den sjællandske hovedstyrke.
3
Han sejlede nu i forvejen og var kommet uden for sine kammeraters synsvidde da han fik øje
på en mand der stod inde på den strand han selv havde kurs mod, og viftede med huen som
om han ville tale med ham. Absalon forestillede sig at han havde en vigtig besked, og i sin iver
efter at høre nyt strøg han sejlet og roede ind mod land i skibsbåden. Men så snart han så
hvem manden var, gav han sig til råbe skældsord efter ham på lang afstand og kalde ham en
upålidelig karl fordi han ikke havde givet ham besked om de vendiske skibe der var stukket til
havs for nylig. De havde nemlig den aftale at manden fik tolv mark penge om året mod at give
Absalon besked hver gang fire sørøverskibe eller flere satte kursen mod Danmark. Manden
havde ikke andet at undskylde sig med end at sørøverne var draget ud inden aftalen var
indgået. Han spurgte så Absalon hvor han var på vej hen nu, og da han hørte at han havde
tænkt sig at tage hjem, var hans kommentar s. 769 at i så fald afsluttede han togtet netop på
det tidspunkt hvor han burde have begyndt det. I dette øjeblik havde venderne nemlig samlet
en enorm flåde for at gå mod Danmark. Det vidste han fuldkommen sikkert, men hvad han til
gengæld ikke vidste, var hvilke dele af Danmark de havde i sinde at angribe.
4
Absalon blev meget ophidset og ville absolut vide hvor fjenderne ville sætte angrebet ind, så
manden lovede at se hvad han kunne finde ud af, men han måtte have at vide hvor han skulle
komme hen med besked. Absalon valgte Møns Klint og spurgte hvornår han skulle sende
nogen ud for at møde ham. Manden lagde sig fast på den sjette dag. Så skyndte han sig af sted
med det samme og var ude af syne inden Absalons flåde nåede frem. Han ville under ingen
omstændigheder møde vores folk og havde travlt med at komme væk, for hvis det kom frem at
498 af 594 sider
Saxo, Saxos Danmarks historie, 2000
han havde afsløret sine landsmænds planer, risikerede han dødsstraf eller landsforvisning.
5
Men Absalon lagde nu ikke skjul på noget: så snart hans kammerater nåede frem med flåden,
bekendtgjorde han de underretninger han havde fået, uden at nævne navnet på sin meddeler,
og bemærkede at de var på vej hjem netop på det tidspunkt hvor det var klogt at få flåden i
vandet. Alle de andre, der ikke vidste hvem han havde oplysningerne fra, undrede sig over at
han kunne vide så god besked på forhånd, men nu sagde han at de kunne overveje to
muligheder: enten kunne de forøge flåden og slå fjenderne tilbage med den, eller også kunne
de samle rytteriet og møde dem med det. Og hvis de ikke gik ind for nogen af delene, måtte de
give beboerne langs kysterne besked på at forlade deres hjem og søge i sikkerhed så de ikke var
for udsatte over for sørøvernes grusomheder.
6
Der var fuldkommen enighed blandt stormændene: at møde fjenden med rytteriet når man
ikke vidste hvor de ville gå i land, var ikke praktisk, og at trække folk fra kysterne ind i landet
var ikke værdigt, så de vedtog enstemmigt at kæmpe til søs. De gik derfor i havn for at hente
forstærkninger til flåden, og mandskabet fik ordre om at lade skibene ligge klar med sejlene
oppe, hvorefter de begav sig ud i alle retninger for at skaffe proviant til det nye felttog. Absalon
drog til Roskilde for at ordne forskellige forretninger.
På vejen tilbage blev han pludselig overrasket af et frostvejr der var så hårdt at vandet
omgående frøs til is. Og da de sjællandske bønder havde samlet fødevarer sammen og var på
vej ud til skibene med deres vogne læsset med forsyninger, s. 770 satte der sig så store kager af
frossent mudder på hjulene at de overhovedet ikke kunne dreje rundt. Kulden havde frosset
dyndet så fast til træet som var det limet på. Resultatet var at kuskene måtte lade vognene stå,
læsse byrderne på trækdyrene og drive dem videre til fods. Men så hang jord og ælte fast på
deres støvler og gjorde dem så tunge at de dårligt kunne flytte benene. Da Absalon red forbi
dem, gav han dem nogle medlidende ord med på vejen og sagde at det var hårdt hvad de
måtte gå igennem for fædrelandets skyld, men de svarede at det var hårdere at sidde som
fange i et sørøverskib, og de strabadser de lige nu udstod, gav dem større glæde end smerte.
7
Han lagde så ud med flåden, og da han nåede ned i nærheden af Møn, mødte han den mand
han kort inden havde sendt ned til klinten på samme ø for at høre nyt fra venderen. Her fik
han så at vide at vendernes flåde stadig lå i havn ved Svold, og at deres plan var at angribe
Møn, sådan at rytteriet blev landsat på sydkysten og fodfolket på nordkysten mens skibene
ville gå ind i Keldby Nor. De havde besluttet at sprede styrkerne på den måde for at øens
indbyggere ikke skulle kunne slippe væk. Da han havde fået den besked, mente han at det
bedste ville være at sejle stille og roligt ind til Koster og ikke flytte sig derfra før den fjendtlige
styrke efter planen var kommet ind i den nævnte fjord. Hvis han så havde held med at
overrumple den, gik han ud fra at det ville være en smal sag at nedkæmpe de øvrige styrker,
som ikke kunne slippe væk uden skibe.
8
499 af 594 sider
Saxo, Saxos Danmarks historie, 2000
Venderne lod vente på sig, og da Absalon begyndte at undre sig over at det trak sådan ud,
sejlede han over til Falster, hvor han udvalgte to skibe af den samlede flåde som han gav
besked om at udspionere fjendens manøvrer. Det ene satte han falstringerne til at bemande,
det andet sjællænderne, og det blev aftalt at hvis de blev opsnappet af fjenden, skulle resten af
flåden betale løsesummen. Da den mand som sjællænderne havde givet kommandoen over
det ene skib, hørte det, erklærede han at ville gøre sit bedste for ikke at få brug for at tage imod
den vennetjeneste en løsesum ville være, efter den vanære fangenskabet ville være - hvilket
han ikke sagde fordi han var fej og ville skulke fra sine pligter, men fordi han stolede på sin
årvågenhed og energi og tog det for givet at der ikke ville ske ham noget.
9
Men da Absalon var taget tilbage til Koster, var der en mand ved navn Gnemer der holdt et
gilde for falstringerne og forsinkede det skib de skulle have s. 771 sendt ud på spiontogt, med
et fristende festmåltid. Gæstfriheden dækkede nemlig over forræderi, for han drak dem alle
sammen fulde med enorme mængder af drikkevarer og gjorde dem derved alt for sløve og
aldeles ude af stand til at udføre den vigtige befaling de havde fået af Absalon. Denne Gnemer
havde alt for nære forbindelser med venderne, og det havde bragt ham på afveje så han havde
vænnet sig til underhånden at afsløre vores folks planer over for venderne. Samtidig havde
han gjort tjeneste i den sjællandske flåde, om end uden at have hjertet med i det.
Da nu venderne forlod havnen ved Svold for at sejle mod Falster, sendte de nogle mænd i
forvejen hjem til ham for i al hemmelighed at forhøre sig hos ham om forholdene i Danmark.
På det tidspunkt havde Absalon ganske vist indkaldt Gnemer til flåden, men selv om han
tilsyneladende lå på vagt for fædrelandet, lå han i realiteten i baghold imod det.
Udsendingene fik de oplysninger de kom efter, fra hans folk og kunne i tide rapportere hvad
de havde hørt, til deres landsmænd.
10
Den rapport kom helt på tværs af den vendiske flådes planer, så de afblæste alt andet og
nøjedes med at sejle ind i Grønsund. Her gav de sig til at hugge et kors om som
lokalbefolkningen i deres fromhed havde rejst nede på stranden - de troede vel at en drabelig
sejr over et trækors ville bidrage betragteligt til deres berømmelse som sørøvere. Men denne
uforskammede helligbrøde kom de senere hen til at betale for med forsmædelig flugt og
ynkeligt skibbrud. Falstringerne var stadig ikke kommet sig over vinen fra dagen før og var
blevet taget på sengen hvis ikke den sjællandske spejder, der med nød og næppe var sluppet
fra de fjendtlige skibe, havde fået liv i fulderikkerne med høje råb.
11
Fra ham fik Absalon besked om at fjenden var på vej, og om natten sendte han to erfarne og
dygtige mænd, Ingvar og Oluf, ud fra Bogø i et par lette skibe for at udspejde dem og finde ud
af hvad de havde i sinde. Men aldrig så snart var de kommet af sted før han alligevel ikke
kunne vente på at de kom tilbage, og besluttede at følge efter dem - ja, han tænkte sågar at det
var bedre at komme dem i forkøbet end at holde sig i deres kølvand, for hvis man skulle sidde
længe og vente på besked, ville alting gå for langsomt. Han huskede at venderne, når de kom
med en hær, havde det med at angribe lige før daggry, gøre sig færdige i en fart og sørge for at
komme væk igen så hurtigt de kunne. Og for ikke at komme s. 772 for sent med sit modangreb
fik han årerne i vandet i god tid så han kunne fungere som spejder og hærfører på en gang.
500 af 594 sider
Saxo, Saxos Danmarks historie, 2000
12
Venderne fik øje på ham ved daggry, og som han nu kom imod dem, vendte de alle deres skibe
med bagstavnen mod ham og stævnen ud mod det åbne hav som om de havde tænkt sig at
flygte, ikke at kæmpe. Men da sjællændernes fane foldede sig ud, kastede de sig hovedkulds på
flugt med voldsomme åretag - og sådan viste de sig som mænd med mandekrop, men
kvindesjæl. Absalon var heller ikke sen til at sætte efter de flygtende, men da det pludselig
blæste op til storm, måtte han opgive forfølgelsen og vende tilbage til Falster. Søgangen blev så
voldsom at skibene blev kastet mod hinanden, og de der stødte sammen, kunne dårligt få
hjælp, for alle var lige ilde stedt, og vores folk var gået ned med mand og mus hvis ikke de i huj
og hast havde bragt sig i læ for stormen.
13
Venderne kunne ikke kæmpe sig gennem de frådende bølger med årerne, og da de ville tage
sejlene til hjælp, kæntrede skibene i den rasende storm og sank. Et sikkert tegn på hvor galt
det var gået dem, var de mange vragstumper fra deres skibe der flød ind til vores kyster. To af
skibene blev reddet ind fra det oprørte hav af dygtige roere, men faldt i hænderne på fyrst
Jarimar af Rügen, der senere sendte det ene over til Absalon som gave eftersom det, som han
sagde, var ham han kunne takke for dem begge. Dette skete på den hellige Niels' dag, og det er
hans skærmende hånd der har sikret at ingen vendisk flåde siden da, og lige frem til vore dage,
har vovet at angribe Danmark.
14
Nu havde vores folk tænkt sig at tage hjem, som man plejer om vinteren, men pludselig blev
de lukket inde af et frostvejr hvor kulden blev så streng at selv den vig de lå i om natten, med
ét frøs til. Så tyk og stærk var den is der dækkede overfladen, at man ikke kunne slå hul på den
med et enkelt hug. Og da disse vældige ismasser spærrede vejen ud fra ankerpladsen, greb de
til den fornuftige fremgangsmåde at lade et enkelt skib sejle forrest og bane vejen for de
efterfølgende. Men ingen af skibene kunne udfylde den funktion ret længe, for de skarpe
isskosser skar som knive i skibenes køle. Derfor blev det til at skibene skiftedes til at ligge
forrest. På denne måde nåede flåden endelig efter en længere sejlads gennem sunde og bælter
ud til åbent hav, og derfra sejlede de hver til sit. På det tidspunkt havde Absalon, når man
tæller det hele sammen, været optaget af sørøverbekæmpelsen hele det år, på nær tre
måneder.
s. 773
15
Den følgende sommer mødtes Henrik og kongen sammen med begge landes stormænd ved
Ejderen for at diskutere deres fælles anliggender.
45
1
501 af 594 sider
Saxo, Saxos Danmarks historie, 2000
Da det igen blev forår, foretog Christoffer på egen hånd, kun med styrker fra sit eget
hertugdømme, et vellykket angreb på Bramnæs. Og aldrig så snart var det overstået før et nyt
blev sat i værk efter kongens ordre. Absalon og Christoffer, der ledte togtet, var de første der
ankom til Masnedø. Kongen lod vente noget på sig, og de to havde netop besluttet sig for et
nyt angreb på Bramnæs, da Eskil dukkede op med en stor skånsk flåde. Han var kort forinden
kommet hjem fra Jerusalem og bar et langt skæg, der vidnede klart om en langvarig
pilgrimsrejse. Absalon mente så at det ville være kritisabelt af ham at foretage sig noget bag
ryggen på en så betydningsfuld mand som Eskil, og lod derfor Esbern underrette ham om
hvad han havde tænkt sig. Men Eskil havde kun positivt at sige om Absalons initiativ og bad
ham om at tage ham med og bare en enkelt gang lade den gamle få lov at tage del i de unges
bedrifter. Så skyndte han sig at udvælge de friskeste af skåningerne og slutte sig til Absalon,
hvorefter de sammen sejlede til Lolland.
2
Her blev vores folk mødt af syv skibe fra Rügen. Og da de havde lettet anker om natten, bad
Eskil Absalon om en mand der kendte vejen, for han var bange for at fare vild. Han fik manden
ombord og nåede så uden problemer ad den korteste vej frem til den ankerplads de havde
bestemt sig for. Absalon derimod for vild i mørket og kom noget ud af kurs, og heller ikke
sjællænderne kunne helt undgå at tage fejl af vejen. Også skibene fra Rügen kom på afveje, og
ved et tilfælde befandt de sig pludselig lige i nærheden af det sted hvor flåden fra Bramnæs
var samlet for at tage på sørøvertogt! Det var rygboerne ikke klar over, og ved daggry stødte de
til vores styrker og tog fat på de militære operationer sammen med dem, uden at efterlade
mere end et par mand som vagt ved skibene. Folkene fra Bramnæs fik øje på skibene og
plyndrede dem mens vagterne flygtede i rædsel, og de nøjedes ikke med det bytte de kunne
stjæle fra dem, men tog også to af skibene, som de mente var særlig godt byggede, med sig.
Vagterne fra den sjællandske flåde lagde sig dog i vejen, og da de ikke kunne komme videre
med de to skibe, borede de dem i sænk.
3
I dette område var der kun en enkelt by, som danskerne fandt fuldstændig s. 774 tømt fordi
indbyggerne ikke turde indlade sig på at forsvare den. Årsagen var dels mangel på forsvarere,
dels mangel på forsvarsværker. Folk i byen kaldte den Oldenburg. Og da de ikke stolede på
deres bymure, var de med koner og børn styrtet over hals og hoved ud til en kirke der lå uden
for volden, for de mente at kirken kunne yde dem større sikkerhed end våbenmagt, og at i
fredens hus var de uden for fare. Der var da heller ikke én af vores mænd der vovede at lægge
hånd på deres ejendom, for de ville ikke risikere at gøre sig skyldige i helligbrøde af bar lyst til
at plyndre - til trods for at det ikke ville være forkert at lægge hånd på uretmæssig ejendom
selv om det skete i kirken. Det burde heller ikke være muligt for kirkens modstandere at søge ly
bag kirkens myndighed. Mens Absalon for længst var i gang med kamphandlingerne, sørgede
Eskil først for at læse sine bønner, for han ville ikke forsømme sin sædvanlige andagt. Han var
så fuld af foragt for fjenden at han optrådte i hæren i sin præstekjole, ikke i brynje.
4
Imidlertid havde en mand ved navn Horne sammen med Markrad (som grev Adolf af Holsten
på dødslejet havde gjort til formynder for sin søn) samlet en enorm styrke af vendere og
sachsere, og nu udtalte han sig yderst hånligt og nedladende om de danske styrker.
502 af 594 sider
Saxo, Saxos Danmarks historie, 2000
Da vores folk på et tidspunkt havde taget en pause fra de anstrengende strejftog til hest og lå
på jorden for at puste ud et øjeblik, erklærede Eskil at han nu var så mørbanket - som den
gamle mand han var - at han ikke engang kunne komme op på hesten uden hjælp. Men da så
fjenden dukkede op, sprang han til hest hurtigere end nogen ung mand så man bestemt ikke
skulle tro at hans førlighed fejlede noget. Så stor er tapperhedens magt over alderen. Den
samme mand som i sine ord havde beklaget sin alderdom, forherligede den nu med
handlinger der snarere hørte ungdommen til. Og det var netop udtryk for hans styrke når han
sådan holdt sin styrke skjult.
5
På dette tidspunkt havde en ganske lille flok af vores folk skilt sig ud fra de øvrige på jagt efter
det lokkende bytte da de pludselig stod over for en overlegen fjendtlig styrke som de på den
ene side var flove over at flygte fra, men på den anden side ikke turde tage kampen op med, så
dér stod de - halvvejs mellem frygt og skam - og ventede på at deres kammerater skulle nå
frem. Mellem dem og resten af vores hær løb der en å omgivet af sumpede områder, som kun
kunne passeres på ét sted. Fanebæreren betænkte sig, men så red Absalon selv først over for s.
775 at vise de efterfølgende hvordan de kunne slippe gennem vanskelighederne. Det vidste
fjenden ikke noget om, så de sad ganske roligt, og ganske uforsigtigt, og ventede mens
danskerne rykkede frem i skjul bag et højt bakkedrag. Da nu den gruppe der tidligere havde
skilt sig ud fra vores hær, fik øje på deres kammerater så nær ved, ventede de ikke på at
hjælpen skulle nå frem, men styrtede begejstret frem mod fjenden, for det skulle ikke se ud
som om de lod andre, der havde modet, udkæmpe den kamp de selv var for feje til at tage. De
få mand tog fjenden sig ikke af, men da de fik øje på den langt større styrke der nu red op fra
lavningerne og kom til syne over bakkekammen, vendte de om og lod sig uden videre jage på
flugt af præcis de samme styrker som de før havde haft så megen hån til overs for, både i tanke
og i tale.
Ja, overmodet ender altid med at gøre sig til grin.
6
Ved den lejlighed var der nogle af vores folk der nøjedes med at støde de flygtende af hesten
med den stumpe ende af lansen når de indhentede dem, og ikke kunne få sig selv til at fælde
folk af samme tro med odden af frygt for at drabet skulle skade drabsmandens sjæl mere end
det gavnede hans ære. Den hån blev taget som en venlighed af dem den ramte, vil jeg tro.
Derpå blev der indsamlet et kolossalt bytte, hvorefter de blev liggende på stranden indtil
rygboernes skibe, som folkene fra Bramnæs havde ødelagt, var blevet sat i stand igen.
46
1
Hertug Henrik opholdt sig på denne tid i Bayern, og imens samlede de sachsiske stormænd
en betragtelig hær, for de havde stor appetit på en krig mod danskerne, som de mente at de
kunne gøre det af med uden større besvær. På vejen hørte de fra de flygtninge de mødte, at
danskerne slet ikke førte krig med primitive bondevåben, men med effektivt militærudstyr, og
at de var så barmhjertige over for kristne at de hellere kom efter dem med tørre tæsk end
sværdslag når de flygtede. For selv om de kunne have indfanget og dræbt hele deres slagstyrke,
503 af 594 sider
Saxo, Saxos Danmarks historie, 2000
havde de kun berøvet dem hestene, ikke livet. Og den der stod bag den sejr, var ingen anden
end Sjællands biskop.
Det undrede stormændene sig noget over. En af dem var Gunzelin, der i kraft af sin store
militære erfaring var en af Henriks nærmeste rådgivere, og da de andre spurgte ham hvad de
nu skulle stille op, mente han at det var bedst at møde Absalon til søs, for styrkerne fra en
enkelt ø kunne det jo ikke være noget større s. 776 problem at slås med. Men da de så videre
spurgte ham om de også uden risiko kunne krydse klinger med kongen selv, svarede han at det
kunne selv ikke hertug Henrik kaste sig ud i uden fare. Ved den bemærkning blev de alle
sammen noget betænkelige og nervøse over danskernes mod og styrke, men Gunzelin tilføjede
at han havde fundet frem til en mindre risikabel plan. Når danskerne havde samlet hele deres
styrke til et søkrigstogt, skulle de imens gøre indfald i Slesvig - så ville danskerne lide større
skade hjemme end de selv forårsagede ude.
2
Men da Bernhard af Ratzeburg hørte den plan, meddelte han at han ikke ville være med til at
invadere et område som han selv havde i len af kongen. Og selv om kongen opererede i
udlandet, var portene ved Slesvig ikke så dårligt bemandede at man ligefrem kunne tale om at
de stod åbne for fjenden - de havde faktisk et vagtmandskab på tres tusind danske soldater.
Ved de ord erklærede Henrik, der fungerede som hertugens stedfortræder i Sachsen, at de
havde været for hurtigt ude med den krig mod danskerne, der jo blot i deres glødende
kærlighed til freden og til fædrelandet bekæmpede ubehøvlede trælle og modbydelige røvere -
for at beskytte sig mod overgreb snarere end for selv at begå dem. Det var en synd at overfalde
uskyldige mennesker, og enhver der vovede at tilsøle sine hænder med så retsindigt et
folkeslags blod, havde fortjent alle helvedes pinsler. Med disse alvorsord opnåede han at det
blev besluttet at opgive felttoget, for så forkastelig en form for krig mente de alle at man måtte
afvise.
3
Så da nu Gunzelin, der havde opnået sin fremtrædende position i kredsen omkring hertug
Henrik på grund af sin tapre indsats som kriger, forstod at hans kammerater havde bestemt
sig for at afvise hans forslag, mente han at de burde slutte fred med vores folk. Han anmodede
så om et møde med Sune, og da denne var fuldkommen indstillet på at forhandle, fik han
udvirket at krigen blev udsat indtil hertug Henrik kom tilbage fra Bayern.
47
1
Herefter sejlede kongen til Rügen, hvor han besluttede sig for at angribe Circipen-området. På
vejen dertil stødte han ind i store problemer i et kæmpemæssigt sumpområde. På overfladen
var det ganske vist dækket af et tyndt lag græsbevokset tørv, men det bar så dårligt at man
ustandselig gik i til halsen når man trådte på det. Alt var bundløst mudder, og man sank ned i
afgrunde af dynd og uhumsk søle. Men der var ingen anden vej fremad. For at gøre det lidt s.
777 mindre besværligt og for ikke at blive alt for udmattede, tog rytterne brynjerne af og lagde
dem over hestene, som de så trak efter sig. Når hestene stak for dybt i dyndet, støttede de
dem, og når de selv sank i, holdt de sig oppe med et greb i hestenes manker. De mange bække
504 af 594 sider
Saxo, Saxos Danmarks historie, 2000
der gennemskar mosen på kryds og tværs, kom de over på fletvæk af vidjer.
2
Ved den lejlighed var der nogle der viste sig særdeles storsindede: visse af rytterne gik til fods i
fuld rustning med hestene efter sig og stolede så meget på deres egen letfodethed at de
nægtede at lægge deres byrder fra sig. En usædvanlig, og netop derfor fortjenstfuld bedrift.
Men det skete også at heste der var faldet i mosehuller, trådte deres førere til bunds med
hovene i deres febrilske forsøg på at komme op. Kongen selv støttede sig på skuldrene af to af
sine krigere og havde smidt alt tøjet bortset fra det allerinderste, og alligevel kom han kun med
nød og næppe gennem hængedyndet. Sjældent har noget kostet de tapre danskere så megen
sved.
Fjenderne var lamslåede over at det var lykkedes dem at komme igennem sumpene, og mente
ikke at det ville være klogt at sætte sig til modværge mod folk som de med egne øjne havde set
besejre naturen selv. Og da hæren først var kommet sejrrig ud af alle de besværligheder,
rykkede de frem i højt humør, præcis som om de allerede havde jaget fjenden på flugt.
3
Efter en march gennem enorme skove fik de øje på en by der lå midt i en sejlbar sø. Den var
bedre beskyttet fra naturens side, med vandet, end ad kunstig vej, og havde kun vold i den
side hvor broen inde fra fastlandet nåede øen. Da hæren nærmede sig, fik byens hersker,
Otimar, omgående broen brudt ned, helt ned til vandlinjen, så kun stumper af stolperne stod
tilbage under vandet. Men dem brugte vores folk som fundament til en ny bro som de anlagde
ved at lægge gærder fra en landsby i nærheden hen over dem, og på den måde fik de bid for
bid lagt en vej tværs over søen. Kongen tog nu fat på at storme byen, som indbød til det med
sine mangelfulde forsvarsværker, og sendte i mellemtiden Absalon af sted med størstedelen af
rytteriet for at plyndre omegnen. Selv indsamlede han omhyggeligt alt hvad han faldt over,
som kunne bruges til at bygge bro med.
4
Byggearbejdet gjorde folkene i byen bange, og de samlede tømmer alle vegne fra og rejste et
tårn af træ hvor de kunne stå i sikkerhed ligesom på en borg og holde modstanderne stangen.
Bag brystværnene på tårnet følte de sig sikre, og s. 778 pludselig havde de bemandet det med
slyngekastere, der gav sig til at beskyde vores folk, som var mere optaget af at komme videre
med arbejdet end at komme i sikkerhed for stenene. Danskerne på deres side begyndte at
skyde tilbage med pile, for når de ikke kunne komme tæt på, måtte de kæmpe fra lang afstand.
Otimar var mindst lige så skrækslagen over den nye bro, der kom nærmere og nærmere, så han
sejlede over søen i en båd, opsøgte kongen og bønfaldt ham om fred - mere eller mindre
indtrængende, alt efter hvor hurtigt eller langsomt han kunne se at det gik med vores folks
arbejde. Hele tiden afpassede han sine tilbud om overgivelse efter hvordan stormen skred
frem.
5
På det tidspunkt begyndte det nu at gå lidt trægt med byggeriet. Soldaterne var jo klar over at
hvis kampen blev afblæst, var der ikke nogen grund til at bygge broen færdig. Samtidig var der
505 af 594 sider
Saxo, Saxos Danmarks historie, 2000
nu stimlet så mange bevæbnede krigere sammen ude på broen at der ikke engang var plads til
at bringe de materialer frem som de skulle bruge til byggeriet. Hele flokken var så forhippet på
en sejr at alle stod i vejen for hinanden. Og de store mængder af gærder de slæbte sammen,
kunne kun komme frem ved at soldaterne langede dem frem fra hånd til hånd over deres egne
hoveder. Men selv om det var en nødforanstaltning, havde det nu sin nytte, for som gærderne
hang der i luften, virkede de som et skjold, så dér gjorde de lige så stor gavn som når de blev
lagt ud over vandet som bro. De sårede blev bragt bagud på samme måde.
6
Broen blev efterhånden temmelig spinkel og vakkelvorn, for krigerne var mere optaget af at
gøre den længere end af at gøre den stabil. Og de havde næsten ført den helt frem til øen da
fjenderne, der ud over deres kræfter havde deres opfindsomhed at støtte sig til, gik over til en
ny strategi. Nu rakte de oppe fra tårnet lanser med hager i spidsen ud mod vores folk, hagede
dem godt fat i deres skjolde og trak dem ud af hænderne på dem. Og dem der strittede imod,
lykkedes det dem af og til med et kraftigt ryk at rive ned fra broen og ud i vandet. Hvis der ikke
i tide var blevet gjort noget ved det problem, havde stort set alle de unge danskere mistet livet
uden deres skjolde. Men en af vores folk fik med en trækrog fat i den hage der havde tag i hans
skjold, og med den havde han også held til at trække de øvrige til sig og berøve fjenderne deres
forsvarsvåben.
7
Det var nu ved at blive aften, og kongen, der var urolig for hvad natten s. 779 skulle bringe,
vidste ikke rigtig hvad han skulle gøre, for det var snart for sent at erobre byen, og man
risikerede at broen blev stukket i brand. Under indtryk af de trusler begyndte han lidt efter
lidt at overveje Otimars bønner for at undgå den skam og vanære det ville være at opgive
belejringen som om han havde tabt slaget. Men den opgivende holdning var helt forregnet, og
så snart Absalon dukkede op med et kolossalt bytte, fik han det forpurret med en forbløffende
udspekuleret plan. Han truede nemlig kongen med al landsens ulykker hvis han gik ind på
Otimars forslag uden at spørge ham først. Derpå trak han tolken til side og gav ham besked på
at gengive alle barbarens forslag til forlig med det modsatte af hvad han sagde, og så sprang
han i fuld rustning ned på broen. Krigerne troede han kom for at standse kampen, men i
stedet opmuntrede han dem til at presse endnu hårdere på, og han lovede at give byen fri til
plyndring hvis de sejrede. Det var noget krigerne kunne lide at høre. De fik broen færdig i en
håndevending og stormede så i vild begejstring ikke alene i land på øen, men også til tops i
tårnet, s. 780 som de entrede ad stormstiger. Alle de stødte på, blev jaget på flugt, og enhver der
satte sig til modværge, blev hugget ned.
8
Det var på det tidspunkt at en af de danske riddere, en vis Herbord, blev bange for at komme
for sent fordi broen var så smal, og alle hans kammerater stod i vejen, og derfor fandt en ny
metode til angreb. Uden at lægge noget af sin tunge brynje kastede han sig ud i vandet, og
med sine forbløffende færdigheder som svømmer lykkedes det ham at overhale alle dem han
ikke kunne komme forbi til fods. Alle de andre tog kampen op med ham, men derved blev der
sådan et mylder af soldater på den spinkle bro at den pludselig brød sammen under dem. En
af dem der blev revet med i faldet, var Absalon, men da han var en dygtig svømmer, lykkedes
det ham, trods sin tunge brynje, ikke alene at bringe sig sikkert i land, men også at redde
andre, der ikke kunne svømme, fra overhængende livsfare.
506 af 594 sider
Saxo, Saxos Danmarks historie, 2000
9
Venderne havde ikke både nok at slippe væk i, og i stedet vovede de sig ud i baljer og tønder,
men eftersom de var runde, snurrede de bare rundt om sig selv og blev hurtigt indhentet af
forfølgerne. I de løjerlige fartøjer var de lige så sørgeligt et syn for deres landsmænd som de var
grinagtige for vores folk - så deres ulykke og vores hån gik op i en højere enhed. Byen blev nu
indtaget, mændene hugget ned og kvinderne taget til fange. Der var også nogle der rådede
kongen til at holde Otimar fanget, men ham lod han gå uden overlast for ikke at sætte en plet
på sin nyvundne sejr ved at bryde sit ord over for denne ene mand. Hellere skåne en fjende
end skade sit rygte. Derefter begav han sig med hele hæren tilbage ad samme vej som de var
kommet, først til flåden og så hjem.
48
Den følgende sommer holdt Henrik, der nu var kommet hjem fra Bayern, officielle
forhandlinger med danskerne ved Ejderen. Her opførte han sig så arrogant og indbildsk over at
det gik ham så godt, at han nægtede at gå over broen for at møde kongen sådan som han
plejede, fordi det ville være en indrømmelse af at den han mødtes med, stod over ham selv.
Han havde åbenbart glemt at den anden regerede over et rige som han havde arvet fra sin far
og farfar, mens han selv havde sit land i len under en anden hersker. Den uforskammede
opførsel tog kongen fuldkommen roligt og besindigt, og han gik ham selv i møde på midten af
broen som om han stod på lige fod med ham, og ikke over ham, for han holdt på at det var
mest ærefuldt at besvare mandens overmod og arrogance med ydmyghed. s. 781 Han var så
sagtmodig af sig at han foretrak at slække på sin høje position og undvære den respekt som
hans værdighed berettigede ham til, frem for at efterligne andres storhedsvanvid og selv blive
indbildsk.
49
1
Da så aftalen med Henrik var kommet i stand, kom Absalon på hjemvejen lige forbi Stevns
Klint, hvor han samlede slyngesten på stranden og lastede sit skib med dem. Dem ville han
bruge til at forsvare den borg han havde anlagt ved den offentlige havn der hedder
Købmændenes Havn. Dagen efter nåede han frem til borgen med denne last ombord. Her var
han så gået i bad da han lagde mærke til at folk udenfor talte mere og mere højlydt om et skib
der nærmede sig nordfra. Han blev hurtigt klar over at det måtte være et sørøverskib, og uden
at vaske sig færdig råbte han efter sit tøj, sprang om bord på skibet, som han havde ladet ligge
under sejl i havnen, fik mandskabet kaldt sammen med et hornsignal og stak til søs.
2
Niels, den mand der havde ansvaret for hans hird og hans stalde, fik fat i en anden skude, en
gammel læk en, tømte den for vand og fik den i løbet af ingen tid sat i stand så den
nogenlunde kunne sejle. Men mens Absalon satte efter sørøverne under sejl, sejlede Niels med
årer. Da sørøverne så at Absalons skib halede ind på dem, greb de til en list for at slippe væk,
nemlig at bjærge sejlet og lægge kursen op mod vinden ved årekraft. Derved kom så Niels til at
ligge lige i deres bane med sin båd. Men de styrede direkte imod ham - kun for at snyde ham
med et utrolig snedigt påfund fra deres styrmands side. For i samme øjeblik de mødtes og var
507 af 594 sider
Saxo, Saxos Danmarks historie, 2000
på nippet til at støde ind i hinanden, fik hele mandskabet på én gang ordre til at springe over i
den side af skibet der vendte væk fra modstanderne, hvorved den anden side rejste sig som en
beskyttende mur over for den regn af pile fjenden sendte mod dem. Sådan spillede de
modstanderne et puds, og så snart de på den måde havde fået kurs bort fra dem, kastede de
sig ud i snedige manøvrer og sejlede på kryds og tværs for at slippe væk.
3
De var så ivrige efter at komme af vejen at selv om deres skib blev voldsomt beskudt, og de fik
hænderne gennemboret af pile, lod de spidserne sidde og slap ikke årerne et øjeblik. Så ude af
sig selv af skræk var de at de glemte både sår og smerter. Der var sågar dem der kæmpede så
hårdt mod bølgerne at de sled sig til døde ved årerne. Andre sad med pilene strittende ud af
ryggen og bekymrede s. 782 sig alligevel mere om at komme fremad end at få spidserne trukket
ud af deres egne kroppe. Angsten for større sår bortvejrede aldeles smerten fra de mindre. I
lang tid var det uklart hvem der ville vinde dette kapløb, hvor roernes hurtighed var det det
kom an på, men det endte med at vores folk vandt, og de andre blev indhentet.
4
På det tidspunkt var nogle af dem så bange for den uundgåelige skæbne der ventede dem, at
de ikke turde vente på sværdet, men sprang i havet og tog livet af sig selv for ikke at lade
fjenden gøre det. Det går som oftest sådan: frygten for den ene fare kaster kujonerne
hovedkulds ud i en anden. De fleste af dem der ikke var sprunget i havet, blev hugget ned -
selv om man med en vis ret kunne have skånet dem der nægtede at følge deres kammerater i
deres vanærende endeligt. Deres afhugne hoveder blev sat op foran Absalons borg på de
samme stager som kort før havde båret hovederne af nogle andre sørøvere som sjællænderne
havde fanget.
5
Det jog sørøverne en alvorlig skræk i livet, og det grufulde syn bidrog ikke så lidt til at sætte en
stopper for deres røvertogter. Skibets fører blev taget til fange sammen med ganske få af sine
mænd og troede med urette at han havde håb om at få lov at købe sig fri, men da han en dag
fik øje på sine kammeraters forrådnede hoveder og udbrød at han nok skulle gøre det samme
ved danskerne, blev han straffet med fængsel og død, og sådan måtte han betale med livet ikke
kun for de røvertogter han tidligere havde foretaget, men også for sine nye trusler.
6
I den samme periode skete det at Esbern og Vedeman, der gjorde en stor indsats på havet
med at holde vagt om riget, under en af deres travle sørøverjagter stødte på syv sørøverskibe,
mod deres egne fire. Her var der en frygtløs kæmpe ved navn Mirok der slet ikke kunne holde
sin voldsomme tapperhed inden for sit eget skib, så da Vedemans skib styrede hen mod hans,
sprang han ene mand over på det i tillid til sine egne evner. Roerne skyndte sig at komme af
vejen, feje som de var, og den eneste der turde tage kampen op med ham, var Vedeman.
Esbern, som netop sejlede forbi, grinede bare ad dem og kunne hverken finde på at angribe
fjenden eller hjælpe sin landsmand, for det ville jo ikke se godt ud at han kom en hel flok til
hjælp mod en enkelt mand. Så han fortsatte og fangede i stedet en utrolig modig kraftkarl, der
hed Strumik. Mirok kunne man til gengæld ikke tvinge så meget som et skridt tilbage før et
508 af 594 sider
Saxo, Saxos Danmarks historie, 2000
andet skib kom til og satte sine styrker ind imod ham. Da han var fanget, og havde fortjent at
blive henrettet, s. 783 viste hans besejrere ham så meget respekt at han i stedet fik lov at købe
sig fri, for de ville hellere hylde hans heltemod end straffe hans ugerninger. Han fortjente
døden for sine synder, men de skænkede ham livet for hans tapperhed.
50
Det var også på denne tid at Eskil, der havde slidt sig op på sine embedsbyrder derhjemme,
længtes så inderligt efter fred og ro at han - om end med besvær - opnåede kongens tilladelse
til at forlade landet. Han drog så til det fornemme franske kloster der hedder Clairvaux, hvor
han levede et stilfærdigt liv som privatmand og kunne lægge den hårde dagligdag derhjemme
bag sig til fordel for en fredelig tilværelse i det fremmede, for han mente selv at han kunne
finde sig bedre til rette blandt fremmede end blandt sine landsmænd.
51
1
I den samme periode begyndte beboerne i Wolgast, i irritation over deres snærende bymure,
at udvide byens temmelig begrænsede areal, og de nøjedes ikke med at lægge nye områder til
den, de fandt også på nye former for forsvarsværker: De rammede store mængder af pæle ned i
jorden rundt om voldene for at holde fjenderne på afstand, afspærrede de lavvandede
områder der lå op til murene, og gjorde de dybere strækninger af floden ufremkommelige for
skibe med store stenblokke som de væltede ned i vandet. De øvrige sejlbare vandløb blokerede
de også, med stendynger eller med andre midler.
2
Disse forhindringer betød at kongen var afskåret fra at gå i land der hvor han gerne ville, og på
sit næste togt mod venderne lod han flåden gå op ad floden ved Swinemünde. Her stak han
ild til husene i Julin, som stod helt ubeskyttet hen, og gentog således ødelæggelsen af byen
netop som den var blevet genopbygget. Derudover hærgede han ikke alene Julins omegn, men
også området omkring Kammin, men her lod han byen være, for det gik hurtigere på den
måde, og samtidig forestillede han sig at han kunne skabe større problemer for fjenden ved at
plyndre bondelandet, hvor rigdommene stod frit fremme, end ved at slå løs på en lukket
fæstning uden sikkerhed for udfaldet. Det forholdt sig nemlig sådan at befolkningen i Julin
havde indset at deres netop ødelagte by ikke ville være i stand til at modstå en belejring, og
derfor, ligesom i afmagt, havde rømmet deres hjem og søgt tilflugt i Kammin. De var søgt ind
bag andres volde fordi de ikke stolede på sikkerheden bag deres egne.
s. 784
3
Fra dette område blev vores hær endelig ført videre til egnen omkring byen Osna. De holdt sig
fra den befæstede by og overfaldt i stedet omegnen ud fra den tankegang at en udplyndring af
markerne, som ikke kunne slå fejl, var at foretrække for en belejring af byen, som kunne.
Samtidig mente de at det var både sikrere og nemmere at drive jagt på spredte grupper end at
angribe folk i en fæstning. Senere, da de så sig om efter den nemmeste vej hjem, kom de i
509 af 594 sider
Saxo, Saxos Danmarks historie, 2000
fællesskab frem til at man skulle genåbne et lukket udløb fra floden, for flodmundingen, der
tidligere havde været sejlbar, var nu sandet til, men det måtte være muligt at genskabe den
med en gravet rende. Den ide måtte de dog opgive da det ved nærmere eftertanke viste sig at
være en særdeles vanskelig opgave, for kongen holdt på at det ville være meget tidskrævende
at grave sig igennem de kolossale sandmasser der lå i vejen, og forbød dem at tage fat på et
projekt der i hans øjne ikke ville være besværet værd. De vendte så tilbage til Osna, hvor de
rejste belejringsmaskiner foran volden og lod som om de ville belejre byen i håb om at synet
alene ville få indbyggerne til at overgive sig. Men den slags spilfægteri bed ikke på dem, og
felttoget blev så afblæst.
4
Da man var kommet forbi næste forår, begyndte kongen at planlægge et nyt felttog, og den
nyhed gjorde nabofolkene skrækslagne, så da venderne måtte erkende at det ikke var de store
styrker de havde at sætte op mod den danske krigsmagt, hverken af hjemlige tropper eller
fremmede hjælpetropper, sendte de Prislav til Danmark for at bede danskerne om ikke at
gennemføre krigen. Flåden lå klar til afgang da han nåede frem, men ved at tilbyde penge
lykkedes det ham ikke alene at få felttoget afblæst, men også at købe sig fred i en toårig
periode. Til gengæld blev der ikke stillet krav om at barbarerne skulle overgå til
kristendommen, som størstedelen af deres stormænd bekendte sig til, mens den jævne
befolkning ikke ville have noget med den at gøre. På trods af at de officielt blev regnet for
kristne, unddrog de sig nu i praksis den betegnelse, for deres gerninger var en hån mod deres
erklæringer.
52
På det tidspunkt havde Henrik fået ordnet sine sager i Bayern, og da han ikke kunne hjælpe
venderne mod danskerne, satsede han i stedet på en venskabspagt med Valdemar, hvilket han
først anmodede om gennem udsendinge og senere opnåede på et møde ved Ejderen. Men det
var nu mere snedigt end ærligt s. 785 ment, for nok var han et stædigt menneske, men hans
gode sider var ikke stabile, og han formåede aldrig at opretholde et varigt venskab med vores
folk. For ham var det en dyd at lyve, uærlighed havde afløst al anstændighed, ordholdenhed
var hos ham kun hykleri, og det hæderlige måtte vige for det nyttige - og gang på gang
forulempede han vores folk med sine skandaløse aftalebrud. Kongen derimod var en mand
med en bemærkelsesværdig retsindighed, en mand man kunne stole på til hver en tid og på
alle områder. Kan det undre nogen at det ikke var muligt at knytte nogen stabil alliance eller
noget varigt venskab mellem så ærlig en konge og så upålideligt et folk som sachserne?
53
Omtrent på samme tid var der en mand ved navn Sverre, en søn af en smed, der nedlagde det
præstekald han et stykke tid havde haft på Færøerne, og begav sig til Norge, hvor han
benyttede sig af lejligheden da Østen blev dræbt af Erling, til at skifte præstegerningen ud
med krigergerningen. Han stødte tilfældigvis ind i Østens tropper, der var på flugt gennem
ødemarken, og tilbød at blive deres fører, hvorefter han genoptog krigen mod sejrherrerne. For
at skaffe sig en fornem slægt løj han om sin afstamning og påstod at Harald den Irske var hans
bedstefar, og han selv søn af Sigurd. Det navn gav han også sin søn, som indtil da havde
heddet Unas efter hans far. Og for at rydde ethvert levn fra sin tidligere tilværelse af vejen og få
folk til at tro at han var opkaldt efter sin oldefar, var han fræk nok til at selv at tage et nyt,
glorværdigt navn der viste hans påståede fornemme byrd, og kalde sig Magnus som bevis på
510 af 594 sider
Saxo, Saxos Danmarks historie, 2000
sin afstamning. Denne frække løgn, der fik god hjælp af de forvirrede krigere og de godtroende
folkemasser, resulterede i en fuldkommen katastrofe og et gruopvækkende blodbad i hele
Norge. Det siges i øvrigt at han engang inden han blev en stor mand, besøgte Birger Jarl i
Sverige og her forærede den præst der gav ham husly, en stola af den type der er det særlige
embedstegn for en diakon, samt en alterbog.
54
1
Men jeg skal ikke opholde mig længere ved udenlandske forhold, i stedet vil jeg vende tilbage
til vores egne, for de forbrydelser der blev begået herhjemme i den samme periode, tillader
mig ikke at forfølge dem der foregik i udlandet, længere. Sagen er at Magnus Eriksøn, der var
utilfreds med sin daværende position, dannede en sammensværgelse sammen med blandt
andre Knud s. 786 og Karl, som gennem deres far var i slægt med Valdemar mens Eskil var
deres bedstefar på mødrene side, og lagde planer om at snigmyrde kongen. Magnus var blevet
taget til fange i slaget på Grathe Hede, hvor han kæmpede på Svens side, og ved den lejlighed
havde selv samme Valdemar ikke alene sparet hans liv, men også optaget ham blandt sine
nærmeste og fortroligste venner og ophøjet ham fra menig borger til en fornem og
fremtrædende position. I stedet for den dødsstraf han havde fortjent, havde han mødt denne
store hengivenhed hos sejrherren. Og netop fordi det var svært for andre at tro, kunne han i ro
og mag forberede sit forræderi. Kongen kunne jo dårligt forestille sig at den mand han havde
skænket livet, pønsede på forræderi mod ham. Sagen blev længe holdt skjult, men blev afsløret
på følgende måde.
2
Nogle tyskere der gjorde tjeneste i Magnus' hird og var indviede i komplottet, var på et
tidspunkt på rejse for at ordne nogle forretninger for ham, og på vej gennem Holsten fik de
husly hos en eneboer. De var ikke klar over at der kun var en enkelt skillevæg mellem hans rum
og deres, så om natten lå de og talte ugenert sammen om hvor besynderligt det var at kongen
stadig var i live, i betragtning af alle de kupplaner og hemmelige anslag mod hans liv Magnus
havde udpønset sammen med Karls sønner. Men når alle de planer de havde lagt mod ham
bag hans ryg, var blevet forpurret, kunne det ikke skyldes almindelige menneskelige
tilfældigheder, det måtte være Guds forsyn der til stadighed holdt hånden over ham. Engang
da kongen var på vej til Sjælland, havde Magnus for eksempel, bevæbnet med sit sværd og det
jagtspyd han brugte til at jage rovdyr med, tilbudt at ledsage ham frem til et bestemt
vadested. Dér skulle så Knud og de andre sammensvorne støde til bevæbnet på samme måde
- for i et jagtselskab var der ikke noget mistænkeligt ved dens slags våben. Men Knud dukkede
aldrig op, og da Magnus ikke turde begå sin ugerning uden sin medsammensvorne, lod han
som ingenting, tog afsked med kongen og vendte hjem til sig selv.
3
Da han var taget af sted, red kongen over vadestedet, og her mødte han Knud, som i sin
forvirring over at hans kammerat ikke var med, lod som om han kom for at følge kongen på vej.
Han havde på den anden side været noget mere ivrig end Magnus og stædigt besluttet på at
gøre alvor af planerne, og eftersom kongen havde for vane at indskibe rytteriet først mens han
selv blev siddende og ventede på stranden midt i klyngen af kvinder og først gik om bord som
511 af 594 sider
Saxo, Saxos Danmarks historie, 2000
en af de s. 787 allersidste, bestemte Knud sig for at gå løs på ham på det tidspunkt. Og han ville
da også have ført forbrydelsen ud i livet hvis ikke kongen - uden opfordringer eller advarsler fra
noget menneske, kun efter den milde himmels tilskyndelse - havde forladt pigerne hurtigt og
stik imod sædvane skyndt sig om bord med det samme. I forvejen havde de sammensvorne
sendt Karl over til Skåne for at hente hjælp til at rydde kongens børn af vejen i tilfælde af at
hans bror havde held med sine planer.
4
Men selv da havde Knud ikke været villig til at opgive sit forehavende, og det der var slået fejl
på Fyn, håbede han nu på at få en bedre chance for at gennemføre i Skåne. Han havde tænkt
sig at skynde sig i forvejen og komme til Helsingborg inden Valdemar, for så at myrde ham i
det øjeblik han intetanende gik fra borde i Skåne. Han vidste nemlig udmærket at når kongen
havde været på jagt om dagen, plejede han at sende sine rådgivere i forvejen og så selv sejle
derover i en lille båd når mørket faldt på. Men ved et rent tilfælde havde et belejligt uheld
spændt ben for den lumske plan. Den båd kongen kom med, blev nemlig fanget i isen og
drevet langt væk fra det sted han havde tænkt sig at gå i land. Derfor kom de krigere der havde
gået og ventet på ham, i stort tal ud for at tage imod ham, og den styrke, der netop kom for at
hjælpe ham ud af en knibe, kom samtidig i vejen for de sammensvornes bagholdsangreb.
Knud og Karl havde nu to gange set deres planer løbe ud i sandet, og det var endt med at de
havde hængt de brynjer de havde båret under tøjet til overfaldet på kongen, hjem i skabet
igen.
5
Men det allermest forbløffende var, mente de, at Valdemar havde undgået at blive dræbt af en
bestemt af de sammensvorne, en der stod ham meget nær, og som han ikke havde den
mindste mistanke til. Når kongen tog på fuglefangst i vogn, plejede han at være kusk for ham
og den eneste han tog med sig, og da det nu var slået fejl for komplottets bagmænd, havde
han lovet at udføre mordet på egen hånd når høgen på et tidspunkt havde fanget en fugl, og
kongen sprang af vognen og bukkede sig ned for at hjælpe den. Men selv ved så gunstig en
lejlighed, hvor det burde være så let at overrumple kongen, havde han aldrig haft held til at
holde sit løfte og udføre mordet. Så efter disse mirakuløse begivenheder var det tydeligt og
klart at kongen ikke kunne dø for menneskehånd, eftersom det ikke var nogen menneskelig
indgriben der havde bragt ham frelst igennem alle disse dødelige, skjulte farer - men det
himmelske forsyn.
s. 788
6
Denne historie, som hans gæster fortalte med dyb undren, tog eneboeren som en himmelsk
åbenbaring. Og da han selv fik besøg af en abbed, refererede han det hele for ham nøjagtig
som han havde hørt det, og pålagde ham hurtigst muligt at rejse over til kongen og fortælle
ham det hele.
7
Kongen fik det forelagt, og da han opdagede at alle de angivne steder og tider og ikke mindst
512 af 594 sider
Saxo, Saxos Danmarks historie, 2000
detaljerne i hans egne bevægelser passede, begyndte han at tro på historien og prise sig selv
lykkelig over at Gud havde stået ham bi og ikke alene forpurret komplottet, men også afsløret
det. Karl, der ikke havde nogen anelse om det og følte sig lige så tryg som han hele tiden havde
gjort, opsøgte Absalon og bad ham, i tillid til deres slægtskab, om at hjælpe ham til at få et len
af kongen - hvad enten det så var fordi han ville dække over sine mordplaner, eller fordi han
havde opgivet dem. Absalon opfyldte sin slægtnings bøn til punkt og prikke, og Valdemar lod
som om han intet vidste om komplottet, og lovede at betale Karl af sin egen kasse indtil der
viste sig en mulighed for at tildele ham sådan et embede.
8
Men da han kom til Roskilde og havde hørt messe i den højhellige Trefoldighedskirke, sendte
han sine rådgivere ud og kaldte Absalon hen til sig. Og da denne havde sat sig hen hos ham,
kaldte han angiveren frem og gav ham besked på at gentage det han havde fortalt ham. Men
manden turde ikke sige noget på grund af familieforbindelsen mellem Absalon og Karls
sønner, han rødmede og stod en tid helt fortabt uden at sige et ord. Kongen gættede straks
grunden til hans tavshed og sagde: »Den frygt kan du se stort på, dertil er Absalon for loyal
mod mig, for hos ham er jeg ikke et øjeblik i tvivl om at hengivenheden over for mig vejer
tungere end kærligheden til hans egen familie.« Med de ord fik han den gamles tunge, der var
gået i stå af bar forlegenhed og rådvildhed, på gled igen så han åbent kunne fortælle det han
fik besked på. Han gennemgik så hele historien om komplottet lige fra begyndelsen og belagde
hver eneste detalje med sikre tegn på sandheden i det han fortalte, men gjorde opmærksom
på at oplysningerne stammede fra en anden, og han selv kun var blevet bedt om at bringe
dem videre til kongen.
9
Kongen bad ham nu gå til side, sukkede dybt og begyndte under fire øjne at beklage sig til
Absalon over at hverken familieforpligtelser eller gode gerninger nogen sinde havde været i
stand til beskytte ham mod ondsindede intriger fra hans slægtninges side. Hvis han lod som
ingenting og så igennem fingre med deres forræderi, risikerede han at give dem mulighed for
at føre deres lumske planer s. 789 ud i livet, så magtfulde de var, og så nær de stod ham selv.
Men hvis han skyndte sig, inden forbrydelsen var kommet til offentlighedens kendskab, at få
dem henrettet uden rettergang, og slog hårdt ned på sine rivaler inden mere end ganske få
havde kendskab til deres uærlighed, så ville det se ud som om han gjorde det af med uskyldige
mennesker på grundlag af fiktive anklager og var så skinsyg på sine dygtige slægtninge at han
forsøgte at udrydde hele slægten med forskellige beskyldninger. Så ville folk sige at han var i
færd med at udrydde sin egen slægt og slagte sine egne pårørende. Altså satte han livet på spil
hvis han beherskede sig, og navn og rygte hvis han hævnede sig for hurtigt. Derfor anede han
ikke hvordan han skulle få hævn, for hastværk var vanærende, og udsættelse var risikabel. Han
foretrak ellers at risikere et forræderi og de farer det indebar, frem for at gengælde en
forbrydelse med en forbrydelse - hvis det ikke var fordi hans død straks ville rive andre med
sig, for hans død ville blive fulgt af et frygteligt blodbad på hans børn og hans venner, og snart
efter også borgerkrig, grusomme invasioner fra udlandet og en rædselsvækkende ødelæggelse
af hele fædrelandet. Dette og andet lignende fremsagde kongen sukkende og stønnende af
bekymring indtil han til sidst bad Absalon afgøre hvad han ville være bedst tjent med at gøre.
10
Absalon svarede at han opfattede situationen præcis ligesådan, for som han sagde: en
513 af 594 sider
Saxo, Saxos Danmarks historie, 2000
omgående straffeekspedition var en lige så stor trussel for hans anseelse som en udsættelse var
for hans sikkerhed. Derfor måtte afstraffelsen overlades til Guds dom, for det forræderi han
havde forpurret, stod det også i hans magt at afsløre - og i øvrigt kunne sådan en sag som en
mængde mennesker var indviet i, ikke holdes skjult for folket særlig længe. Derpå rådede han
ham til at give sine sædvanlige livvagter besked om at intensivere bevogtningen, indskærpe
dem at de aldrig måtte gøre tjeneste hos ham ubevæbnet, og sørge for at de holdt lige så
omhyggeligt vagt om hans liv om natten som om dagen. På den måde ville nogle af de
sammensvorne nok få mistanke om at de var afsløret, og uforvarende komme til at røbe deres
hensigter selv.
11
Det råd syntes Valdemar godt om. Da han forlod Roskilde, fulgte Absalon med, og nu plagede
Karl ham om at gentage den anmodning han for nylig havde forelagt kongen. Det gjorde han
så, og han fik det svar af kongen at det ikke var så almindeligt at uddele len til folk der havde
tænkt sig at betale tilbage med mord. Og det var da i øvrigt utroligt så stædigt nogle
mennesker holdt fast ved s. 790 deres løgne, og så gode de kunne være til at spille komedie!
Men ikke desto mindre ville han, så snart han kom til Jylland, vise sin gavmildhed mod den
forræder af en hirdmand, for han var ikke i tvivl om at det især var befolkningen derovre han
havde lyst til at få magt over.
Det løfte blev Karl glad for, og han takkede overstrømmende da Absalon kom og forelagde ham
det. Han satte et fornøjet ansigt op og viste tydeligt hvor henrykt han var, men det skyldtes
ikke så meget udsigten til at modtage lenet som udsigten til at fuldbyrde mordet, for kongens
komediespil havde bestyrket hans følelse af at han ikke havde noget at frygte.
12
Senere, da deres morfar Eskil lagde ind i Ribe på vej hjem fra Frankrig, benyttede han
anledningen til at tage derned sammen med sin bror Knud. De to havde en halvbror ved navn
Bent, som deres far havde fået med en elskerinde, og som var kongens hirdmand, men en
mere tapper end trofast sådan. En dag, få dage efter at han var kommet til Fyn, sad Valdemar
og spiste ude i det fri, og om det nu var fordi han ikke kunne holde forræderiet skjult længere,
eller det var ophidselsen over det mord han havde i tankerne, der løb af med ham, er ikke til at
sige, men Bent rørte ikke maden: han sad og knugede den kniv han havde taget frem for at
spise med, og viftede i alle retninger med den som om han ville øve sig i at bruge den som
våben. Fra tid til anden gemte han den ind ved brystet, kun for at finde den frem igen og folde
fingrene om den. Under alt dette stirrede han uafbrudt på kongen med øjne der ikke virkede
mindre truende end hænderne.
13
Manden sad og opførte sig som en vanvittig i en grad så Gertrud, kongens søns forlovede, som
den kvinde hun var, brast i gråd ved synet og bad Valdemar se derhen. Han vinkede så
ubemærket som muligt Niels, den mand der havde opsynet med kongens bord, hen til sig og
hviskede at han skulle kaste et blik på Bents mærkværdige fagter. Og senere, når bordene blev
fjernet efter måltidet, skulle han holde sig lige op ad kongen så han kunne afværge et overfald
hvis det var det den omtalte ridder pønsede på. Men da Bent så hvordan såvel kongen selv
som alle hans egne kammerater sad og stirrede fuldkommen forbløffet på ham, var han nødt
til at stikke dolken i skeden igen. Jeg vil tro at det var Gud der vakte denne vildskab i hans
514 af 594 sider
Saxo, Saxos Danmarks historie, 2000
indre, og dermed både afværgede og afslørede forbrydelsen.
14
Først nu fortrød Valdemar at han ikke havde taget imod Absalons gode råd, og han kaldte sine
hirdmænd - deriblandt også Bent - sammen i sit kammer s. 791 og sagde at han havde noget
sørgeligt at fortælle dem, noget som de ikke ville synes spor om at høre, og som det ville være
ubehageligt at afsløre, men livsfarligt at skjule. Og han var ikke i tvivl om at det ville virke dybt
nedslående på hans venner når det kom frem, og at det ville være et særligt bittert slag for
dem i betragtning af den betingelsesløse hengivenhed de omfattede kongen med. Sagen var at
der var blevet afsløret et mordkomplot mod ham, og det var ikke usikre gætterier, det byggede
på pålidelige oplysninger fra involverede personer og på klare indicier. Og bagmændene var
folk som altid havde været hans særligt betroede livvagter. Han ville dog ikke nævne deres
navne, for han ville hellere give de skyldige en chance for at komme på bedre tanker end
bombardere dem med hidsige anklager. Derpå bad han dem om at holde vagt om ham med
endnu større omhu, aldrig at gå uden sværd når de ledsagede ham, og i det hele taget for
fremtiden ikke tage så let på deres pligter i hans følge som de plejede, men udføre dem flittigt
og ivrigt og med en omhu der viste at hver og en af dem var fuldt forvisset om sin egen troskab
- men nødvendigvis måtte tvivle på alle andres. Men det var ikke sådan at de i hans øjne var
skurke alle sammen, for han vidste at adskillige af dem var fuldkommen beredt på at gå i
døden for hans skyld hvis situationen krævede det.
15
Hirdmændene kappedes nu om at vise deres loyalitet: de forlangte at få at vide hvem der var
indblandet, lovede at hævne sig på dem der havde forrådt deres konge, og erklærede at
hverken slægtskab eller venskaber skulle afholde dem fra at give alle der tørstede efter kongens
blod, den straf de fortjente. Dertil svarede kongen at de måtte tage til takke med at vide at de
selv var loyale, og ikke kræve at få mere at vide. Og det beherskede svar tvang dem til at afstå
fra deres forlangende, som bundede i bevidstheden om selv at være uden skyld.
16
Men Bent forestillede sig at nogle af de indviede havde afsløret sammensværgelsen over for
kongen, og at det var snedigt komediespil når han sådan lovede dem tilgivelse, netop for at
kunne slå ned på dem når de mindst ventede det, så han sendte straks besked til Magnus om
at sammensværgelsen var afsløret, hvorefter han efterlod de fleste af sine hirdmandsvåben og
skyndte sig til Jylland så hurtigt han overhovedet kunne. Den nagende skyldfølelse gjorde det
umuligt for forræderen at stole på kongens velmente løfter. Alt dette resulterede i at Magnus
næste nat sejlede til Lübeck og derfra anmodede om lov til at træde i tjeneste s. 792 hos
Henrik. Knud og Karl, som fik samme besked fra Bent, forlod i al stilhed Ribe, gik om bord på
et skib i Randers og sejlede over til jarl Birger af Götland i tillid til deres slægtskab med ham. Så
voldsomt var deres samvittighedsnag at de mistede al selvtillid og blev slået af panik.
17
Eskil blev dybt nedbøjet af sorg over deres bortrejse og klagede sig ynkeligt over sin egen såvel
som sine børnebørns skæbne. Sorgen var så voldsom at det lammede hans tunge så han
næsten mistede talens brug. Da han så tog til Viborg for at møde kongen, modtog denne ham
515 af 594 sider
Saxo, Saxos Danmarks historie, 2000
med en venlig og imødekommende mine for ikke at give indtryk af at han så noget
mistænkeligt i at Eskil dukkede op. Men bispen var lige så klog som kongen var besindig, og
afholdt sig helt fra at tale sine børnebørns sag for at holde sig fri af enhver mistanke om
forræderi og ikke at blive set som medskyldig med dem han gik i forbøn for, for han mente at
det var klogere at undgå mistanken om onde hensigter ved at forholde sig tavs end at lægge sig
ud med kongen ved at lægge et godt ord ind for de skyldige. Senere, da han var kommet
tilbage til Skåne, lykkedes det lægerne med den rette indsats at give ham stemmen igen. Men
hans sind var stadig fortumlet af vældige bekymringer, det lod sig ikke helbrede for sorgen
over den skæbne der var overgået de børnebørn han elskede højere end sig selv. Det er så
meget lettere at overvinde legemlige end sjælelige kriser.
18
Magnus skammede sig imidlertid sådan over sin forbrydelse at han ikke turde fortælle Henrik
grunden til at han var gået i eksil, men nøjedes med at bede ham om hjælp til at få en
forsoning i stand med kongen. Henrik, der holdt på at det ville være forkert at nægte en
landflygtig det han bad om, sendte Valdemar et brev hvori han bad ham om at opgive sin
vrede mod Magnus. Det mente Valdemar at det var klogere at besvare med en diplomatisk
mission end med et brev, så han sendte sin staldmester Henrik, der var temmelig god til tysk,
ned til Sachsen for at forelægge hertug Henrik forræderianklagerne mod Magnus.
19
Da Magnus hørte det, forvandledes hans skamfuldhed til frækhed: han nægtede så hårdnakket
han kunne, at han skulle have noget som helst at gøre med det han blev anklaget for, tilbød at
udkæmpe en tvekamp for at bevise sin uskyld og udfoldede i det hele taget lige så stor
snedighed i sine bortforklaringer som i sin tid i planlægningen af forbrydelsen. Ambassadøren
svarede at han ikke var udsendt for at bevise anklagerne med sværdet i et fremmed land, men
for at råde den s. 793 anklagede til at forelægge sin sag til retslig undersøgelse hos kongen og
fremføre sit forsvar sådan som det var foreskrevet i landets lov. Hertugen spurgte så hvilken
form for forsvar dansk lov foreskrev til anklager af denne type, og fik det svar at forsvaret
traditionelt foregik ved jernbyrd.
20
Nu spurgte hertugen Magnus om han var så sikker på sin egen uskyld at han turde betro sit
forsvar til denne prøve. Og Magnus svarede at den form var temmelig usikker, og at det ikke
var altid miraklerne indfandt sig, så den havde det med at dømme de uskyldige og frikende de
skyldige, og i det hele taget falde yderst tilfældigt ud. Den almægtige Gud var nemlig ikke så
brændende optaget af menneskene at han ville lave om på naturens orden hver gang nogen af
dem bad om det. Det svar fandt de fleste noget mistænkeligt. Og da hertugen så gik ham
nærmere på klingen og spurgte hvilken hjælp han forventede fra ham når han ikke var villig til
at gendrive disse meget alvorlige anklager efter sit eget lands love, vidste Magnus ikke hvad
han skulle gøre, og det varede noget før han kunne svare.
21
Men da det gik op for ham at han alligevel ikke kunne opretholde sit eksil længere, erklærede
han omsider at han frivilligt ville opsøge kongen hvis han fik løfte om frit lejde uanset hvad
516 af 594 sider
Saxo, Saxos Danmarks historie, 2000
udfaldet på sagen blev. Staldmesteren tilbød selv at stå inde for det løfte og bemærkede at de
der dømmes til døden, efter vores lands love altid får en frist til at forlade landet, og at man
anser det for uretfærdigt at eksekvere en dødsdom med det samme. Men det tilbud afslog
Magnus hånligt: det eneste æresord han ville modtage som pant, det var Absalons, erklærede
han.
22
Da kongen fik den besked fra sin udsending, sendte han et brev til hertugen, hvori han lovede
at Magnus frit kunne komme og gå under Absalons beskyttelse. Og resultatet var at Absalon fik
besøg af Magnus allerede inden han havde fået besked fra kongen om at han kunne ventes, for
i sin overdrevne iver havde Magnus forhastet sig så meget at han nåede frem før det brev der
skulle melde hans ankomst. Da Absalon endelig fik sådan et brev fra kongen, gjorde han sig
umage med at berolige sin uventede gæst med tillidsvækkende løfter. Det virkede så
opløftende på Magnus at hans fortrøstning ved Absalons støtte endte med at være større end
frygten for hans egen skyld. Resultatet blev at han for en stor del glemte sin skræk og uden
bekymring rejste hjem til sig selv for at foretage de nødvendige forberedelser til sin sejltur over
til Jylland. Ordren lød nemlig på at han skulle fremføre sin sag i Århus.
s. 794
23
Men denne sikre følelse af tryghed brød sammen da en forsendelse med hemmelige
meddelelser fra ham blev standset. Der skete det at to af hans breve indeholdende
forræderiske instrukser blev opsnappet af opsynsmændene på de offentlige veje. Da han hørte
fra vejfarende at de var blevet overgivet til kongen, fandt han på den historie at hans egen
sekretær havde mistet hans segl, og den løgn brugte han ikke kun over for sine egne folk, men
også over for Absalon, i et forsøg på at udsprede det rygte at brevene var forfalskninger som
nogle der havde fundet seglet, havde skrevet for at skade ham.
24
Da tidspunktet for sagens behandling nærmede sig, drog Magnus af sted med to skibe og
mødte Absalon, der kom ledsaget af stormænd fra Sjælland og Skåne. Da Absalon nåede frem,
var Magnus så plaget af dårlig samvittighed at hans skræk var meget større end hans selvtillid -
og større end man skulle tro, så tapper som han havde været før i tiden. Og han svor på at
ingen skulle få ham til at tage til Jylland, uanset hvor meget de pressede på, for som han sagde:
kongens vrede var mere skræmmende end andres hjælp var betryggende. Desuden klagede s.
795 han over at han havde været så uheldig at miste sit segl, og påstod hårdnakket at hans
personlige fjender måtte have fundet det og set deres snit til at konstruere falske breve der
angreb kongen i hans navn.
25
Men Absalon insisterede på at selv hvis han skulle blive presset til at tilstå det han var anklaget
for, havde han stadig ikke gjort noget der forhindrede at han kunne gå sin vej uden at der blev
krummet et hår på hans hoved, og til sidst valgte Magnus at give efter for sin vens råd snarere
end for sin egen frygt, og sejle med ham.
517 af 594 sider
Saxo, Saxos Danmarks historie, 2000
Kongen opholdt sig i landsbyen Viby, omgivet af alle de danske stormænd, og her førte
Absalon Magnus frem for ham. Men Valdemar lod ham ikke deltage i måltidet, for hvis han tog
ham til bords kunne det se ud som om han også tog ham til nåde. Den følgende dag blev han
indkaldt til forsamlingen, hvor kongen opregnede alt det gode han havde gjort imod ham,
sigtede ham for højforræderi og erklærede at hans største ønske havde været at gengælde
kærlig omsorg med et hæsligt mord - hvilket også tydeligt fremgik af hans flugt her for nylig,
som ikke skyldtes tvang, men udelukkende udsprang af dårlig samvittighed.
26
Hertil svarede Magnus at når han havde besluttet at forlade landet, var det ikke fordi han
havde gjort noget galt, men fordi han havde modtaget en foruroligende besked fra Bent og ville
sidde på betryggende afstand indtil han fandt ud af årsagen til kongens mistanke. Men bortset
fra det kunne han da godt undre sig over at kongen på den måde - udelukkede på grundlag af
nogle ubegrundede mistanker - kunne finde på at terrorisere en af sine egne slægtninge, som
han ellers altid havde behandlet som en fortrolig ven.
27
Men kongen erklærede at det netop var hans ligegyldighed over for alt det gode kongen havde
gjort for ham, der gjorde ham så utaknemmelig, og som bevis på hans forræderi fremlagde han
de to omtalte breve, det ene lukket, det andet åbent, og begge beseglet. Han lod også de
tilstedeværende biskopper bære dem rundt og bad dem se nøje efter om det faktisk var
Magnus' segl der sad på dem. Da alle havde undersøgt det og afvist at det kunne være en
forfalskning, befalede han at de skulle læses op for forsamlingen. Det åbne var til skåningerne:
det beskyldte kongen for overgreb mod en lang række personer og opfordrede dem til at gribe
til våben imod ham. I Magnus ville de have en fører der kunne hjælpe dem til at genvinde
deres frihed. Det lukkede var til Knud og Karl og af s. 796 samme indhold som det første. Det
gav dem instruks om at rejse en opstand i Skåne og lovede så at Magnus selv ville gøre det
samme i Jylland. På den måde ville kongen komme til at mangle tropper, fordi det ville
forhindre forstærkninger fra de større landsdele i at komme frem til ham.
28
Da brevene var læst op, regnede man med at Magnus ville komme med et svar, men han
forholdt sig tavs - hvilket viser hvor bange han var. Faktisk var han så lamslået at han ikke
kunne få en lyd frem og stod dér med et forvildet udtryk i ansigtet, der afspejlede det oprør
der var i hans indre. Hans tavshed var slående, og Absalon greb klogeligt ind og hindrede at
den blev tolket som en tilståelse, med en bemærkning om at det ikke var så sært at manden
blev usikker på hvordan han skulle forsvare sig når han blev sat over for helt nye anklager. Han
var nødt til at tænke sig grundigt om og kunne ikke komme op med et svar lige med det
samme. Derfor gav han Magnus besked på straks at forlade mødet og tage dem af sine venner
han ville, med på råd for at overveje sit svar.
29
De ord stivede Magnus af og gav ham nyt håb om at han kunne imødegå anklagerne, og da
han havde fået en frist til konsultation, trak han Absalon og biskop Tyge af Vendsyssel til side.
Denne Tyge havde været diakon hos hans far Erik, og yderst værdsat som sådan, og fra
518 af 594 sider
Saxo, Saxos Danmarks historie, 2000
tjenesten i hans følge var han blevet kaldet til bispesædet. I taknemmelig erindring om det
nærede han stor hengivenhed over for Magnus. Men nu overdængede han ham længe med
smertelige bebrejdelser for den afskyelige forbrydelse han havde planlagt, og da Magnus
indvendte at brevene var falske, og det var andre der havde skrevet dem, udbrød Tyge at den
slags bortforklaringer kunne han spare sig, for han kunne udmærket genkende hans sekretær
Lamberts måde at skrive breve på, ikke alene på håndskriften, men også på formuleringerne.
Da Absalon bakkede ham fuldkommen op, mistede Magnus helt og aldeles modet og spurgte
med bævende stemme om en tilståelse var en mulig udvej. Absalon svarede så at selv om der
ikke var nogen fare ved en tilståelse, mente han ikke det var et middel han skulle gribe til før
han havde en klar aftale om benådning, og rådede ham til at lade være med at gå i panik og i
stedet enten selv eller gennem en ven frejdigt anmode om udsættelse til dagen efter så han
kunne tage mod til sig og komme bedre ud af sagen.
30
Det fik han lov til, og om aftenen tog kongen hele skaren af tilstedeværende stormænd med sig
til den hovedrige Unnes gård. Magnus var meget nervøs s. 797 og bestormede Absalon med
spørgsmål om hvilken form for forsvar der passede bedst til anklagerne, og Absalon svarede at
ingen af mulighederne kunne holde ham fri af både vanære og fare. At tilbagevise en anklage
der byggede på så håndfaste indicier, var ikke realistisk, og at afvise at rense sig selv var ikke
hæderligt, og endelig var tilståelse en usikker udvej fordi han aldrig kunne være helt sikker på
at blive benådet. Som den ærlige mand han var, anså han det altså for mere vederhæftigt at
dække sig ind under uvidenhed end at love et sikkert svar i en tvivlsom sag.
31
Magnus sagde nu at han gerne ville lægge det hele sandfærdigt frem hvis der var håb om at
tilståelsen blev belønnet med benådning, og Absalon svarede at han trygt kunne fortælle ham
alle de hemmeligheder han ville, ikke et ord af det ville gå videre fra ham til kongen. Men da
han så ville afsløre hele forræderiet fra ende til anden, ville Absalon alligevel ikke lade ham
fortælle historien, for det måtte ikke se ud som om han hørte den som et skriftemål i sin
egenskab af præst. Han rådede ham derfor til at få fat i Sune og Esbern, som han vidste var
mænd der kunne holde på en hemmelighed.
32
Da de to var kommet derhen og havde givet Absalon deres æresord på at de aldrig uden hans
tilladelse ville omtale de hemmeligheder de nu skulle indvies i, tog Magnus fat på at oprulle
hele forræderiet lige fra begyndelsen, og ikke alene erkendte han at mistanken mod ham selv
og de andre der havde røbet sig selv ved at flygte, havde været helt berettiget, han fremlagde
også ganske åbent adskillige andre detaljer der berørte kongens liv og sikkerhed, og som denne
endnu ikke havde den ringeste anelse om, såsom at Eskil (det var Assers søn) og Christiern
Svensøn var involverede, og at Christierns bror Asser, som næst efter ærkebiskoppen var den
præst ved domkirken i Lund der havde den højeste rang, havde vidst besked med de
sammensvornes planer, men ikke direkte godkendt dem.
33
Da de var nået frem, og der viste sig en passende lejlighed til en samtale, bad Absalon sammen
519 af 594 sider
Saxo, Saxos Danmarks historie, 2000
med Sune og Esbern kongen komme til side med dem et øjeblik uden sine rådgivere. Og
Absalon rådede ham nu til at overveje hvilket udfald sagen kunne få når det hverken var nemt
for anklageren at formulere en anklage eller sikkert for den sigtede at komme med en tilståelse.
Hvis Magnus fik lov at gå uden en dom, ville det få mange til at slutte at han var uskyldig, og
hvis han tilstod uden at blive benådet, ville hans naivitet være en advarsel til hans
medskyldige s. 798 om at de skulle skjule deres skyld. Så når det nu ikke var muligt at
fremlægge vidnesbyrd imod ham, skulle man nok i stedet forsøge at lokke en frivillig tilståelse
ud af ham.
34
Det gik kongen ind på, og han lovede at lade straffen falde hvis Magnus tilstod, så da han
næste dag i forsamlingen spurgte ham hvilket svar han var nået frem til, bed Magnus hovedet
af al skam og fortalte den fulde og sande historie om sammensværgelsen lige fra begyndelsen,
herunder hvordan hele forræderiet havde været konstrueret, hvor han ikke alene kom ind på
hvem der var involveret, men også angav tid og sted for de enkelte begivenheder og endelig
erklærede at efter alle disse snedige og stadig tilbagevendende snarer og fælder kunne det ikke
være almindelige menneskelige tilfældigheder, men kun Guds hjælp der havde holdt hånden
over kongen. Han kunne ikke forestille sig noget mere forbløffende end den måde hvorpå en
lykkelig skæbne her havde formået at afværge et forræderi som kongens nære venner havde
anvendt så megen opfindsomhed på at udtænke, og redde et menneske uskadt gennem så
megen list og svig fra hans landsmænds side. Med de ord så han bønfaldende på kongen mens
han grædende sank ned for hans fødder.
35
For deres gamle venskabs skyld bad kongen ham rejse sig, men samtidig bebrejdede han ham
i skarpe vendinger at han kunne være så utaknemmelig at han absolut ville snigmyrde en
mand der lige fra hans tidligste barndom konstant havde været hans hengivne ven, og som
efter slaget på Grathe Hede ikke alene havde skænket ham livet, men også endnu større magt
og indflydelse. Han havde nemlig ikke bare ladet ham gå fri for straf fordi han var hans
slægtning, men også vist ham stor gavmildhed. Men han, der burde have gengældt den
udstrakte hånd med troskab, havde svaret med troløshed! Han var dybt forundret over at
Magnus på den oprørende måde havde glemt alt det gode han havde gjort for ham, og kunne
derfor slet ikke affinde sig med den tilståelse han én gang havde fået, men blev ved med at
spørge om han virkelig havde haft i sinde at snigmyrde ham.
Hertil svarede Magnus at han hverken havde manglet viljen eller våbnene eller noget andet af
det der skulle til til sådan en ugerning - lige bortset fra Guds tilladelse. Det åbenhjertige svar
blev kongen glad for, og han sagde at nu hvor han havde tilstået, ville han tilgive ham, men
ikke tage ham tilbage i sin nærmeste kreds, for han ville ikke risikere at venskabet endnu en
gang skulle friste ham til forræderi. s. 799 Samtidig forbød han ham enhver hemmelig kontakt
med Knud og Karl, og han indskærpede ham at han aldrig måtte gentage den forbrydelse som
han selv havde set at den almægtige Gud til stadighed havde modsat sig. Magnus erklærede at
hvis han nogen sinde gjorde sig skyldig i noget sådant, var han ikke længere berettiget til
benådning, og i så fald ville han end ikke vove at bede for sit liv.
36
Kongen bad ham nu sætte sig tilbage på sin plads og kastede sig straks ud i harmdirrende
520 af 594 sider
Saxo, Saxos Danmarks historie, 2000
anklager mod Christiern Svensøn som tilfældigvis, uden at ane uråd, dukkede op netop som
sagen mod Magnus var afsluttet. Da det gik op for ham at hans medsammensvorne havde
angivet ham, havde han intet at sige til sit forsvar, så han tilstod, og derved lykkedes det ham
at blive tilgivet og ikke alene bevare livet, men også al sin ejendom. Den eneste straf han måtte
betale, var landflygtighed så det ikke var for let for ham at gentage sin forbrydelse. Det må
kaldes mildhed: at nøjes med at forvise en hirdmand der så åbenlyst var skyldig og fortjente
den strengest mulige straf.
37
Sådan sluttede tinget, og Magnus vendte tilbage til Fyn mens Valdemar tog over til en ø hvor
der var rigeligt med vildt, for at tilbringe tiden på kongelig vis med at gå på jagt. Her sendte
ærkebiskop Eskil Absalon og Asser over for at bede ham om nåde for hans børnebørn, hvilket
Magnus' eksempel jo tydede på at der var håb om, men de fandt ham ganske ubønhørlig. Det
endte med at han spurgte Asser om han ikke selv havde støttet sammensværgelsen, hvortil
han svarede at han godt nok havde vidst besked om den, men aldrig sympatiseret med den,
og når han havde handlet som han gjorde, var det ikke fordi han havde noget imod kongen,
men fordi han skammede sig ved at agere stikker og røbe fortrolige oplysninger. Den
indrømmelse skaffede ham senere en lang periode i landflygtighed. Denne hånlige afvisning af
hans udsendinge tog Eskil så tungt at han pådrog sig den ene lidelse efter den anden og lå
alvorligt syg hele vinteren.
55
1
Da vinteren var ovre, kaldte Valdemar Danmarks og Sveriges stormænd sammen og holdt et
kongeligt bryllup for sin søn. Bagefter opsøgte Eskil i hemmelighed Valdemar og sagde at han
havde en hemmelighed at betro ham som han indtrængende ville bede ham om ikke at røbe
før tiden var inde. Det lovede kongen at han kunne regne med, og han fortalte så at han længe
havde haft stor lyst til at nedlægge sit embede som biskop: han var blevet for gammel og
svagelig s. 800 til at kunne overkomme den byrde. Han havde nemlig ikke i sinde at ende sit liv
på magtens top, men som et almindeligt menneske, fri for embedsbekymringer, og agtede
derfor at udskifte sit hidtidige liv med en tilværelse som munk. Da kongen modsatte sig
planen i påtaget venlige vendinger og erklærede at det ikke var noget han havde ret til at
gennemføre uden bemyndigelse fra Rom, svarede Eskil at han allerede var i besiddelse af et
brev fra paven der ikke alene tillod ham at nedlægge sit embede, men også at overdrage det til
hvem han ville. Dertil kom at han i sin egenskab af romersk legat havde ret til selv at sørge for
indsættelsen af sin efterfølger, så bispesædet ikke skulle stå ubesat.
2
Den bemærkning gjorde kongen mistænksom, for han forestillede sig at det var Asser Eskil
ville gøre til biskop, men han var ikke i tvivl om at Knud og Karl ville få stærk støtte fra deres
bedstefar hvis de igen prøvede på noget imod ham, så efter en lang og tilsyneladende
venskabelig samtale erklærede han sig til sidst indforstået med hans ønske, for som han sagde:
han kunne jo ikke modsætte sig en ordre fra Rom, for det var dér retningslinjerne for kirken
blev lagt.
521 af 594 sider
Saxo, Saxos Danmarks historie, 2000
3
Eskil lagde stor vægt på at der var en stor forsamling af biskopper til stede når hans
embedsnedlæggelse blev højtideligholdt, så lige inden kongen rejste fra byen, bad han ham
indtrængende om at komme tilbage en måned senere og tage dem alle sammen med, for det
var vigtigt at de deltog, ikke kun i hans tilbagetræden, men også i udnævnelsen af den nye
biskop. Men at det var det der skulle ske, måtte endelig holdes hemmeligt, for hvis det kom
ud, risikerede man at nogen holdt sig borte af frygt for at blive valgt.
Det gik kongen med til, og herefter trådte Eskil frem på det almindelige landsting, som var
blevet indkaldt i mellemtiden. Han mindede om hvor stor hengivenhed han havde vist sine
undergivne så længe han havde beklædt sit høje embede, og hvordan de havde gengældt det
gode han havde gjort for dem, med opmærksomhed og sympati. Men nu havde han så i sinde
at nedlægge sit bispeembede, som han her i sin høje alderdom ikke længere så sig i stand til at
varetage, og derfor agtede han nu at overlade alle dem han hidtil havde haft ansvaret for og
taget sig omhyggeligt og samvittighedfuldt af, i Guds varetægt og løse alle der var bundet til
ham ved deres troskabsed som hirdmænd, fra dette bånd. Han tilgav desuden andre deres
synder og bad selv om forladelse for sine. Og samtidig bad han dem alle om at følge ham på vej
med fromme ønsker og bede flittigt s. 801 for ham, og lovede at gøre det samme for dem til
gengæld. Så bevægende var hans tale på landstinget at han efterlod alle i tårer.
4
Da tinget var hævet, sendte Eskil folk med heste ud for at tage imod Absalon, der nu kom
tilbage fra Sjælland, og han overtalte ham til at lade sig indkvartere som gæst i hans hus.
Absalon spurgte ham så hvorfor han havde budt befolkningen den sorg, og Eskil svarede at
han var blevet led og ked af både sit embede og sit fædreland, dels på grund af alderdom, dels
på grund af sine børnebørns landflygtighed. Dertil kom at han allerede for længe siden
højtideligt havde lovet Bernhard af Clairvaux at give frivilligt afkald på sit bispeembede for at
leve et tilbagetrukket liv uden fornemme embeder.
5
Næste morgen, da bisperne over alle de enkelte stifter var samlet i Skt. Laurentius' Kirke, gav
han besked på at alle kirkens kostbarheder skulle tages ud af skatkammeret og lægges frem til
inspektion, for han ville meget gerne fremvise for alle hvor meget han med sin hidtil usete
fromme gavmildhed havde forøget det hidtidige altertøj og det pragtudstyr kirken havde haft
fra gammel tid. Da det var sket, talte han under stadig sukken og klagen om hvor stor
hengivenhed han havde investeret i at holde vagt om sine undergivnes fred og sikkerhed, og
hvor mange trængsler og farer han havde måttet gennemleve i sin tid som ærkebiskop. Nu
havde han så besluttet at nedlægge sit embede fordi han var så højt oppe i årene at han ikke
længere følte sig i stand til varetage det.
6
Efter denne tale var det kongens tur til at svare, og han slog fast at selv om Eskil havde haft
adskillige sammenstød med kongerne, havde han udført sin gerning som biskop så det
fortjente al mulig påskønnelse. Han selv var ikke særlig glad for hans beslutning om at træde
tilbage netop nu hvor han havde nået en alder hvor man ikke længere kunne mistænke ham
522 af 594 sider
Saxo, Saxos Danmarks historie, 2000
for at have ondt i sinde. Derpå bad han ham sige åbent om det var af egen drift eller under
pres fra kongen at han nu nedlagde sit embede. Da strakte Eskil hænderne frem mod alteret
og tog helligdommene foran sig til vidne på at det ikke var had til kongen eller nogen form for
overgreb eller tvang fra hans side der havde ført ham til denne beslutning, men udelukkende
lede ved det forgængelige og stræben efter den evige ære.
7
Det svar var kongen meget tilfreds med, for det var vigtigt for ham at få en sandfærdig
erklæring fra biskoppen der kunne sikre ham selv mod mistanke om at have behandlet ham
uretfærdigt. Derpå spurgte han ham om han nogensinde s. 802 havde holdt igen på sin
kongelige strenghed og undladt at straffe nogen som Eskil i forvejen havde sluppet sit
biskoppelige band løs imod. Og da Eskil erklærede at kongen aldrig havde gjort noget sådant,
sagde han at det lettede ham for en alvorlig bekymring, for han havde været bange for at
mange mennesker i deres stille sind skulle klandre ham for biskoppens pludselige
tilbagetræden.
Herefter blev pavens brev bragt frem og læst op for forsamlingen, eftersom kongen holdt på at
Eskil ikke kunne nedlægge sit embede uden hans tilladelse. I brevet stod der at paven hidtil
havde modsat sig ansøgningerne fra ærkebispen af Lund om at blive fritaget fra sit embede
fordi han vidste hvor højt kvalificeret han var til dette hverv, men nu havde han givet efter for
hans vedholdende bønner og bevilget ham det han søgte om, af hensyn til hans høje alder og
vedblivende svagelighed. Da så kongen erklærede at ingen kunne sætte sig op imod pavens
myndighed, rejste Eskil sig fra sit sæde, lagde staven og ringen, de to vigtigste tegn på hans
biskoppelige værdighed, på alteret og erklærede at han hermed havde fratrådt sit embede.
Den handling kaldte tårerne frem i de omkringståendes øjne, og suk og klage fyldte kirken som
en højlydt mumlen.
8
Nu bad kongen så Eskil, som jo havde et indgående kendskab til rigets gejstlighed, om at
udpege en efterfølger til det sæde han havde forladt, og Eskil roste ham for hans omsorgsfulde
opfordring og fremdrog så endnu et brev fra Rom, hvori han i sin egenskab af pavelig legat fik
fuldmagt til at udnævne en ny ærkebiskop efter eget valg. Da han havde læst brevet højt,
meddelte han at den myndighed som Rom her havde været så nådig at udstyre ham med,
ville han videregive til dem der normalt havde retten til at foretage valget: han foretrak frivilligt
at afstå fra sin ret frem for at krænke andres ret, for han der altid havde værnet og holdt vagt
om kirkens højhed, ville ikke nu stå som den der bedrog den for dens hævdvundne frihed.
9
De bad ham til gengæld indtrængende om at sige hvad han selv ville anbefale, og da kongen
fulgte gejstlighedens appel op med en tilsvarende bøn i folkets navn, på hvis vegne han sagde
at han talte, erklærede Eskil at dette satte ham i et valg mellem Guds kærlighed og
menneskenes kærlighed, for hvis han tav, kunne han krænke Gud, men hvis han talte, kunne
han krænke menneskene. Han ville påkalde sig Guds vrede hvis han ikke pegede på den mand
der var bedst kvalificeret til embedet, men hvis han foreslog en mand der forstod sig på
hvervet, s. 803 og som allerede havde bestridt posten som biskop med held et andet sted, men
som også var vant til at påtage sig vanskelige opgaver for fædrelandets skyld, så ville han
fornærme en nær ven og slægtning som - det tvivlede han ikke et øjeblik på - slet ikke ville
523 af 594 sider
Saxo, Saxos Danmarks historie, 2000
bryde sig om at få den værdighed tilbudt.
10
Alle spurgte nu sig selv hvem det kunne være han tænkte på, og forlangte at han i hvert fald
gav dem navnet. Hvortil Eskil svarede: »Så udpeger jeg biskoppen af Roskilde, som jeg selv
kender som min slægtning, og som I kender som en højt anset mand.« Adskillige råbte at det
var et råd kirken var godt tjent med, men Absalon rejste sig og bekendtgjorde at dette var en
større byrde end hans skuldre kunne bære. Han kunne på ingen som helst måde overtales til
at svigte den kirke han havde overtaget på et tidspunkt hvor Danmark var i dyb krise, og som
han med opbydelse af alle sine kræfter, såvel sjælelige som legemlige, havde hjulpet frem til
enestående lykke og medgang. For ikke alene havde han med våbenmagt befriet den for
udefrakommende fjender, han havde også rettet op på dens gamle, nedarvede fattigdom og
med stort held forøget dens rigdomme.
11
De der havde valgretten, fik nu en overhaling af Eskil fordi de ikke tog sig sammen til at sige
noget, og da han spurgte dem hvem de agtede at overdrage hans embede til, udtalte de alle
deres støtte til Absalon. Faktisk var der så stor enighed mellem dem at der ikke var den
mindste meningsforskel eller bare tvivl at ane. Og de nøjedes ikke med hvad de kunne udrette
med munden, men greb fat i ham med hænderne og forsøgte med magt at trække ham op til
det sæde som de havde tildelt ham med deres stemmer. Eskil var selv den første til at lægge
hånd på ham, og det så ud til at han med sit eksempel gav de øvrige modet til at forsøge det
samme. Samtidig begyndte de, som det er skik og brug, at synge og fejre dette
bemærkelsesværdige enstemmige valg med en smuk salme. Også folket jublede højlydt og
sang selv en from vise om kap med de gejstliges dybt ærbødige sang: de gjorde deres bedste
for at føje deres hyldest i toner til de gejstliges prægtige stemmer, for når andre lod sangen
klinge, skammede de sig over selv at tie stille. Hele folkeskaren var altså enig om at give sin
fulde støtte til valget af Absalon.
12
Men selv strittede han imod af alle kræfter da mængden trak af med ham, han slog voldsomt
fra sig og fik sendt adskillige af dem i gulvet. Trods modstanden lykkedes det dog også dem at
trække dragten af ham, og det hele udviklede sig til et slagsmål så salmesangen dårligt kunne
høres for kamptummelen. s. 804 Det endte med at det fromme folk med magt fik trukket ham
helt hen til ærkebispesædet, men at tage plads på det, dét nægtede han, for ingen skulle tro at
han på nogen måde indvilligede i det de ville tvinge ham til. Derfor bad nu først Eskil og straks
efter også Valdemar ham om at tage imod den værdighed som himlen tilbød ham - alt andet
ville være en hidtil uhørt hån mod den kirke de stod i - men så snart han selv fik ordet,
skyndte han sig at appellere spørgsmålet til paven, og derved forstærkede han sin vægring
med et kraftigt bolværk netop som det så allermest ud til at han ville give efter for deres
bønner. Enhver anden havde grebet til med det samme hvis han fik den værdighed tilbudt, og
havde med begejstring taget plads i ærkebispens højsæde.
13
Niels, der var dekan ved domkapitlet i Roskilde, var ikke sen til at udstede en tilsvarende klage
524 af 594 sider
Saxo, Saxos Danmarks historie, 2000
til paven over det voldelige overgreb hans biskop var blevet udsat for. Eskil var på dette
tidspunkt temmelig rystet, men sagde at de der havde valgt Absalon, kunne være sikre på hans
støtte. Absalon skulle få at se hvis ord der vejede tungest i Rom, hans eller Eskils! Herefter
vendte de deres opmærksomhed mod messen, og da den var overstået, bestemte Eskil at
Absalon skulle sige velsignelsen, i et forsøg på ad den vej at få ham til i praksis at modtage
valget, med en bemærkning om at nu hvor han havde frasagt sig bispeværdigheden, burde
han ikke længere udføre de handlinger der hørte embedet til. Men hertil sagde Absalon at selv
om han havde nedlagt sit embede som biskop, var han stadig den nærmeste til at lyse
velsignelsen i sin egenskab af pavelig legat, og han burde ikke overlade de opgaver der tilkom
hans ophøjede position, til lavere placerede. Denne beskedenhed fra Absalons side tvang Eskil
til at huske på sin værdighed som han havde glemt af bar iver efter at få sit ønske igennem.
14
Senere ydmygede han også på en anden måde sig selv i et forsøg på at undergrave Absalons
hårdnakkede afvisning. Han kaldte ham nemlig ind i sit eget kammer og forsøgte her - når han
nu ikke gav efter for bønner - at falde på knæ og lade tårerne få frit løb mens han tiggede og
bad for at overtale ham. Heller ikke det kom han nogen vegne med, og han udtænkte så en
tredje metode til at lokke den udvalgte biskop til et samtykke - så det endte med at man
kunne komme i tvivl om hvem der var mest stædig, den der pressede på, eller den der
strittede imod. For nu sendte han sine krigere, en stor og fornem styrke, hen til ham for at
sværge ham troskab som hirdmænd. Men Absalon afslog at tage dem i sin s. 805 tjeneste og
erklærede at han ikke havde i sinde at påtage sig en værdighed der ville berettige ham til deres
lydighed.
15
Til sidst måtte Eskil erkende at Absalon hverken var til at hugge eller stikke i, men nu førte han
ham hen til et afsides hjørne af forhallen for at det ikke skulle være helt ukendt hvor det udstyr
han havde bestemt sig for at efterlade til kirken, var gemt, og bad ham indtrængende om i det
mindste at værdige det et enkelt blik. Men også den fristelse affejede han med en forbløffende
foragt, præcis ligesom han var kommet sejrrig fra de foregående, for en mand der havde afvist
et lokkende tilbud om ære og berømmelse, skulle ikke bukke under for griskhedens fristelser.
Det gjorde, så vidt man forstår, Eskil meget vred, og han erklærede at han nu ville efterlade en
mindre del af sin formue end han egentlig havde tænkt sig, til kirken og bispen selv, og så ville
Absalons tåbelige stædighed en dag komme til at gå ud over ham selv! Derpå forærede han
kongen et bæger af guld, og Absalon et tilsvarende. Og han forlod ikke nogen af sine venner
uden at have skænket dem en gave for med sin gavmildhed at rejse et strålende mindesmærke
over sig selv i sit fædreland. Han var nu også plaget af forskellige skrøbeligheder i alle lemmer,
og da han til sidst fik den såkaldte helvedesild over en del af kroppen, tog han alle disse plager
som en straf fra himlen og fremskyndede sin afrejse.
16
Da han forlod Skåne, modtog Absalon ham undervejs som gæst på sin borg, og da han hørte
Eskil klage over at han frøs sådan om fødderne at han ikke kunne falde i søvn om natten, fik
han lagt en opvarmet teglsten i en lille perforeret kasse ind ved hans fødder, og på den måde
fik den forfrosne gamle mand varmen tilbage så han igen kunne få noget søvn. Eskil var særligt
glad for denne kur fordi den udsprang af kærlig omsorg hos opfinderen, ikke af nogen særlig
viden eller professionel indsigt. Absalon sejlede ham selv over til Slesvig i sit eget skib, og da de
525 af 594 sider
Saxo, Saxos Danmarks historie, 2000
nåede frem, ville han forære ham et sølvbæger, men Eskil afslog at tage imod det, for som han
sagde: for fremtiden ville han ikke få brug for fornemt service. Da han senere mødte kongen på
broen i Slesvig, blev han i den grad overmandet af sin svagelighed at mange troede at han var
død. Omsider kom han dog til sig selv og krydsede vandet i en båd. Derpå kyssede han alle de
tilstedeværende kærligt, og omgivet at sine venners lydelige gråd blev han - selv grædende -
sat op i den vogn som Absalon havde skaffet ham for at give ham en blidere transport, s. 806
for han kunne under ingen omstændigheder tåle at ride. Grædende begav han sig på vej, og
skaren af venner der aldrig skulle se ham mere, tog en afsked så tårevædet som var det en
begravelse.
17
Senere sendte kongen en delegation med deltagelse af lundenserne til Rom for at få lagt pres
på Absalon. De rejste først til Clairvaux, hvor de fandt Eskil, der på det tidspunkt havde en ikke
uanselig indflydelse ved Kurien, og fik et brev med fra ham til støtte for deres anmodning.
Men Absalon og roskildenserne løb Kurien lige så meget på dørene med delegationer der af al
magt protesterede mod det valg som lundenserne pressede på for at få stadfæstet.
56
1
Imidlertid fejrede stormændene nu påsken i Roskilde, og midt under gildet mens alle morede
sig storartet, fik kongen underretning fra Thord, der var statholder i Lund, om at et sendebud
fra Magnus ved navn Thormer for nylig var kommet tilbage fra Götland og havde passeret så
hurtigt gennem Skåne at det ikke havde været muligt at fange ham. For at få fat i ham måtte
de lægge folk i baghold ved overfarten over Bæltet, som han uden tvivl ville nå frem til meget
snart. Da Magnus blev spurgt hvad det betød og prøvede at klare sig ved at nægte alt, lovede
kongen at han ikke risikerede noget ved at gå til bekendelse. Men Magnus lagde et tykt røgslør
ud: han afviste at der var noget som helst om det han blev beskyldt for, og erklærede at hvis
han nogen sinde blev grebet i noget sådant, skulle kongen nægte ham enhver tilgivelse for
fremtiden. Kongen troede ikke meget på hans forsikringer og sendte besked til en mand ved
navn Adolf, der var særdeles pålidelig og oven i købet tilhørte den gejstlige stand, om at holde
øje med Magnus' sendebud - han boede nemlig helt ude ved Bæltet. De livvagter kongen
sendte ud til ham, beskrev mandens påklædning og udseende så han kunne kende ham.
2
På den måde blev Thormer fanget, og da han blev bragt frem for kongen og sat i forhør om
hvad det var for beskeder han bragte med sig, prøvede han længe at nægte alt og tale udenom,
men af frygt for tortur røbede han til sidst de hemmeligheder han havde fået betroet, og
tilstod at han i stedet for et brev havde en halv træstok af en slags som i Danmark kan fungere
ligesom et segl mellem venner. Den anden halvdel opbevarede Knud og Karl som legitimation.
Kongen kastede ham i lænker og overgav ham i Absalons varetægt, men anden straf fik
slynglen ikke.
s. 807
3
526 af 594 sider
Saxo, Saxos Danmarks historie, 2000
Så udkommanderede han de fynske krigere til at ledsage hans staldmester Niels, som han nu
gav besked på at pågribe Magnus eftersom han nu for anden gang havde konspireret imod
ham og skulle have sin fortjente straf som forræder. De omringede ham midt om natten mens
han lå og sov i sit kammer, og han glemte alt om sin gamle tapperhed og forsøgte bare at redde
livet ved at krybe i skjul i stedet for at gribe til våben, men blev fundet og trukket frem fra sit
skjul bag et vægtæppe. Så det er svært at sige om ikke den pinagtige tilfangetagelse gjorde ham
endnu mere ynkelig end fangenskabet i sig selv. Han blev så udleveret til kongen, men da man
afhørte ham om kupplanerne, nægtede han længe enhver forbindelse til det han blev beskyldt
for. Oplysningerne fra fangen var på den anden side fældende, og da han til sidst ikke kunne
finde på flere udflugter, tilstod han åbent sin forbrydelse. Men om det var skam eller frygt for
straf der pinte ham mest, ved jeg ikke. Kongen sendte ham til Søborg og lod Thorbern holde
ham i forvaring, for han ville hellere straffe ham med fængsel end med døden.
57
1
Omkring samme tid havde vendiske sørøvere udplyndret nogle af Valdemars diplomater og
opsnappet et skib lastet med gaver til ham fra hans svigerfar. Og da han sendte en delegation
ned for at forlange dem tilbage, afviste de ham hånligt. Den fornærmelse blev Valdemar
rimeligt nok temmelig fortørnet over, så han lagde pres på Henrik for at få ham med til en
gengældelsesaktion og mobiliserede rygboerne, som var stedkendte i fjendernes land,
hvorefter han sejlede op ad Swine og satte ild til Julin, som stod øde og forladt tilbage fordi
indbyggerne var flygtet. Imens lagde Henrik Demmin under belejring. Da det gik op for ham
hvor vanskeligt det ville blive at indtage byen, og hvor usikre mulighederne var, ledte han den
flod der lå mellem hans egen lejr og bymurene, bort så den løb uden om byen ad et fjernere
løb. Men derved gjorde han det netop betydelig nemmere for fjenderne at forsvare murene så
han kom til at styrke forsvaret i stedet for angrebet. Resultatet blev det lidet glorværdige at han
måtte hæve belejringen om efteråret efter at have opretholdt den hele sommeren. Da han
havde forladt stedet, udbrød der ved et tilfælde brand i byen, og derved udførte skæbnen på
egen hånd det den ikke havde undt sachserne at udrette.
2
Til gengæld så skæbnen med anderledes milde øjne på danskerne og gav dem mulighed for at
brænde byen Gützkow ned mens den tvang de forsvarsløse s. 808 beboere til panisk flugt ud i
sumpe og moser. Det hørte Absalon fra en mand der blev fanget sammen med sin yngre bror
og kone og børn, og han spurgte ham nu om han havde lyst til at købe friheden for sig selv og
sin familie ved at røbe sine bysbørns skjulested. Manden gik begejstret ind på aftalen og tilbød
at han selv kunne tage landtropperne og omringe den mose det drejede sig om, mens hans
bror viste vej for dem der skulle komme sejlende. På den måde ville venderne nemlig ikke have
en chance for at slippe væk, uanset hvilken vej de flygtede.
Dette sumpområde var adskilt fra det allerede nævnte af en smal å der kun var passabel for
mindre skibe. Dem brugte Absalon så til at komme derind, men undervejs lod fangen som om
han var faret vild, så der måtte trusler til før Absalon fik tvunget ham til at vise den rigtige vej.
Og da han også pønsede på at springe over bord, befalede han at der skulle lægges en strikke
om halsen på ham. Mange af venderne løb lige i armene på Absalon når de forsøgte at slippe
væk i småbåde. Og deres kvæg, som de havde drevet ud i området mellem havet og mosen,
blev fanget ind af sjællænderne og fordelt til hele hæren. Men den beslutning skaffede ham nu
527 af 594 sider
Saxo, Saxos Danmarks historie, 2000
mere misundelse end ære blandt de andre krigere, der sagde at sjællænderne alene havde
beslaglagt alt det bytte som de burde have taget i fællesskab.
3
Da Absalon var kommet ud fra mosen igen, var der nogle rapmundede sømænd der i spøg
sagde at den vejviser havde fortjent at blive klynget op sådan som han havde spillet uvidende
da han skulle vise vej, og løbet om hjørner med dem der stolede på hans løfter, ved at lade som
om han for vild. Men manden tog deres spøgefuldheder fuldstændig alvorligt og troede han
var på vej til galgen, så da han på et tidspunkt gik hen for at hente vand fra søen for at vaske
sig, lod han sig med vilje falde forover og kastede sig i vandet, for han ville hellere komme
skæbnen i forkøbet end sidde og vente på den. Efter denne desperate handling var der i første
omgang ingen der vidste om han var druknet eller var svømmet væk under vandet og havde
bragt sig i sikkerhed. Da han atter kom op til overfladen, som man jo gør, gav han sig til at vikle
det reb han havde om halsen, op så de ikke kunne trække ham tilbage med det. Så dykkede
han på ny under og efterlod alle dem der stod og så på, i samme uvished som før. Men da de
til sidst fandt hans lig, kunne diskussionen høre op.
4
Vores hær havde nu taget så vældige flokke af kvæg som bytte at de hver dag måtte have
hyrder til at drive dem ud. Der var ingen risiko ved at lade dem s. 809 gå frit omkring eftersom
hele området lå øde hen, hvilket skyldtes brandene, der havde været så voldsomme at selv
svalerne havde mistet de tage de plejede at bo under, og i stedet byggede rede under roret og
stævnen på skibene - og fandt et nyt hjem hos fjenden.
5
Senere ville kongen opsøge Henrik, der stadig var optaget af den langvarige belejring af
Demmin, så han drog af sted over land og efterlod Gützkow, som ingen forsvarede, omspændt
af flammer. Men da han blev gjort opmærksom på at der var en usædvanligt dyb flod og
forskellige andre vanskeligheder undervejs, afbrød han rejsen. Herfra fortsatte han så over til
området ved Kammin, hvor han lagde mere vægt på at plyndre bondelandet end på at storme
borgene. Kammin selv var den eneste han angreb, om end det mest var for et syns skyld, men
her sørgede han for at beslaglægge nogle skibe han kunne fragte det erobrede kvæg i. Området
var så rigt på kvæg og så velforsynet med fødevarer at det holdt vores hær forsynet i hele to
måneder.
6
Herefter sendte han en delegation til Henrik, der gav ham instruks om at afslutte
krigshandlingerne for denne gang eftersom han selv inden for kort tid havde tænkt sig at hæve
sin belejring, som han ikke var kommet nogen vegne med. Så snart kongen havde fået den
besked, gik han løs på det mellemliggende område med ild og sværd og plyndrede og hærgede
alt hvad fjenden ejede, helt frem til Wolgast. Da indbyggerne i Wolgast og deres fører Zulister
fik øje på ham, gav de sig til at rive den fjerneste ende af deres bro ned for at sikre sig at ingen
fjender kunne trænge ind i byen ad den vej. En lille gruppe af vores folk brugte stumperne
som stige, og med god hjælp fra deres kammerater havde de held til at nå helt op på broen,
men dér gjorde fjenden udfald mod dem inde fra byen. De var for få til at gøre modstand og
528 af 594 sider
Saxo, Saxos Danmarks historie, 2000
trak sig tilbage igen, bortset fra én, og det var Hemming.
7
Han var Absalons væbner, kun let bevæbnet, men altid rede til at vove livet, og typen der til
hver en tid kastede sig ud i de værste farer. Da fjenderne nu trængte ind på ham, trådte han et
lille skridt baglæns, snublede over det lange sværd han bar ved bæltet, og faldt bagover. Men
det var et fald der bragte ham mere hæder end problemer, for midt i den regn af spyd
fjenderne slyngede imod ham, fandt han ly, ikke så meget bag sit eget som bag sin gode
skæbnes skjold, og så snart han igen kom op på knæ, trak han sit sværd og huggede ud efter
benene s. 810 på dem der stod nærmest. Det tvang dem til at rykke en smule baglæns, og i et
spring var han oppe igen. Først nu skammede hans kammerater sig tilstrækkeligt til at få
samlet mod til sig og springe ham til hjælp, og derved lykkedes det ham at drive angriberne
tilbage til byen. Da han nåede tilbage til sine landsmænd, viste det sig - til stor forbløffelse for
alle der så det - at han ikke havde fået en skramme. Så det var ikke kun hans tapperhed, men
også hans heldige skæbne der kaldte på deres respekt.
58
Det var i denne periode at det pavelige skisma, som gennem adskillige år havde fundet næring
i tyskernes uudryddelige vildfarelser med støtte fra kejser Frederik, blev trådt under fode af
den sande pave, Alexander, og endelig gik i sig selv så en katolsk samdrægtighed igen forenede
den splittede kirke. På det tidspunkt vendte også både kongens og lundensernes og Absalons
delegationer hjem fra Rom og spredte deres glade budskab over fædrelandet. For til trods for
at de tilsyneladende havde fremført vidt forskellige, og direkte modstridende anmodninger,
havde de fået en så samvittighedsfuld behandling hos paven at begge parter med glæde
kunne konstatere at deres ønsker var blevet imødekommet. For Absalon fik på én gang ordre
om at overtage ærkesædet i Lund og tilladelse til at bestyre bispesædet i Roskilde. Således blev
hele to stifter samtidig lagt under hans magt og myndighed, det ene efter pavens ordre, det
andet med hans tilladelse. Hvilken enestående og hidtil uhørt gavmildhed fra Kuriens side!
Palliet blev tvunget på ham mod hans vilje - et hæderstegn som de der stræber efter det, kun
sjældent opnår, blev hér med magt lagt på en mand der undslog sig. De skuldre var i sandhed
værdige til denne ærefulde byrde!
Nu ankom også den pavelige legat Galand, og han kaldte de gejstlige fra Lund over til Roskilde,
hvor han i Absalons nærværelse ikke alene læste det brev op der pålagde ham at tage imod
valget, men også truede ham med bandlysning hvis han vedblev med at undslå sig, og derved
tvang han ham til at bøje sig for de mænd der havde valgt ham, og højtideligt modtage deres
lydighedsed. Senere, i domkirken i Lund, overdrog legaten ham palliet, som han havde med
sig, og dagen efter overværede han at Absalon forrettede bispevielsen af Omer, den udvalgte
biskop af Ribe. Dermed havde han udført sin mission pålideligt og påpasseligt, og da vinteren
var ovre, vendte han tilbage til Rom.
s. 811